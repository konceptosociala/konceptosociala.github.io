---
layout: page
title: Komunterio (de Aleksandro Sidorĵevskij)
permalink: /libroj/komunterio/
---

| **ELŜUTI** | [PDF](#) | [ODT](#) | [HTML](#) | [EPUB](#) |

# Prologo. "Konstitucio de Komunterio (Redakcio de Ø4-jaro, kurtigita)"

_**Artikolo 1.**_ La sola regnoreĝimo de Komunterio estas diktaturo, limigebla de
nenio aŭtoritato de la proletaro; neniu povas limigi nek suverenecon, nek
senlimecon de la Komunteria ŝtatiĝo.

_**Artikolo 2.**_ Totala Popola Partio (TPP) estas la sola potencaĵo, kies
subdividoj etendiĝas por plenuma, leĝdona kaj juĝa totalpotenco; estante
suverena, ĝi ne povas esti limigita de aliaj organizaĵoj aŭ institutoj.

_**Artikolo 3.**_ Komunteria potenco senklaŭze apartenas al totalpopolo en la formo
de la popola proletaro, laborpartiaj unioj kaj sindikatoj.

_**3.1.**_ Sindikatoj estas registrataj en lokaj aŭ centraj apartaĵoj de partiunioj
kaj estas aprobataj en la Centra Komitato de TPP

[...]

_**Artikolo 4.**_ "Esperlingvo", aŭ la Lingvo Esperanta, estas la ĉefa kaj ĉiea
regnolingvo, la ĉefa superetna maniero kaj ilo por komunikado, dokumentado kaj
tutmonda informado.

_**Artikolo 5.**_ Homrajtoj estas la reguloj, starigitaj de la Konstitucio por
certigi la protekton de la digno kaj libereco de ĉiu persono de la komuntera
socio, inkluzive tiujn, kiuj faradas grandan kontribuon al la komunterismo, la
Komuntera ideo kaj al konstruado de la ŝtatstrukturo.

[...]

_**Artikolo 13.**_ Civila Milita Devo estas reguligata per militrekrutigo,
akompanata de milita ĵaro al la komuntera ŝtato, ankaŭ al la komuntera ideo
kaj popolo; CMD estas antaŭvidita en la Konstitucio kaj estas konstanta kaj
necesa por ĉiu komunterano, sendepende de genro, aĝo kaj rasaparteno.

_**Artikolo 14.**_ La Militĵaro:

"Mi, la komunterano [Familinomo kaj Nomo], eniras la komunteran tutmondan
militoficon kaj deviĝas servi la Grandegan unuigantan komunterisman ideon por
la popola boneco kaj feliĉo. Mi deviĝas plenumi ĉiujn ordonojn de ĉiam veremaj
kaj ĉiam honestaj estroj. Mi deviĝas protekti honoron de nia Patrio kaj ĝia
popolo.

Vivas Komunterujo!"

_**Artikolo 15.**_ Terdefendo (TD) establiĝas dum speciala tempo decide kaj ordone
de partiformadoj en lokaj militaj komisarejoj. Ĝi konsistas el militrekrutoj
kaj libervoluloj aĝe de 18 ĝis 57. TD efektivigas militajn operaciojn dum
speciala tempo en dediĉita regiona teritorio, plenumas armitan defendon
kontraŭ malamikaj ofensivoj kune kun la Komunteria Armeo. Ankaŭ specialtempe
kaj pactempe en TD-trupoj estas efektivigitaj militaj ekzercoj cele plifortigi
batalkapablojn kaj spiriton de soldatoj.

_**Artikolo 16.**_ Urbodefendo (UD), aŭ la Civila Polico, establiĝas dum pactempo
kaj speciala tempo decide de urboformaĵoj laŭ permeso de la loka TPP apartaĵo
kaj la urba plenumkomitato (UPK) ĉe TPP. Ĉefaj taskoj de UD estas strata,
distrikta kaj urblima patrolo dum Komendanta Tempo (KT, la elirmalpermeso) kaj
dum tagtempo, serĉo kaj deteno de suspektigaj personoj ĉiutempe.

_**16.1.**_ Suspektindaj personoj estas individuoj, kiuj:

-- ĉiutempe surhavas distingiĝan de konfirmigita de TPP veston aŭ distingajn signojn, emblemojn, simbolojn kaj surkudraĵojn, ne apartenantajn al simboleco de Komunterio, la Partio aŭ registritaj sindikatoj kaj sociaj organizaĵoj

-- pactempe dum labortago kaj specialtempe dum labortempo aŭ precipe dum KT trarigardas loĝdomojn kaj aliajn konstruaĵojn de patrolata urbo; grupoj de ĉi tiaj personoj havas pliigitan intereson.

[...]

_**Artikolo 21.**_ Komuntera popolo, aŭ komunteranoj, konsistas el homoj, loĝantaj
en la ŝtata teritorio, havantaj aŭtentan civitanecon, do havantaj samajn
rajtojn kaj devojn antaŭ la leĝo, kiuj estas kontrolataj en sekcio de la
Konstitucio pri Homrajtoj.

[...]

_**Artikolo 34.**_ La Spesmilo (₷) estas la sola kaj ĉefa valuto, mona rimedo,
aktuala ilo de financa, jura konekto inter individuoj, individuo kaj la regno
aŭ ŝtataj organizaĵoj.

[...]

**La forto estas en la unueco!**

# Ĉapitro unu. "Labortago"

Bizaraj arabeskoj kaj desegnoj estas sur la muroj de ĉi tiuj senfinaj
koridoroj kun egalaj kvazaŭ stampitaj pordoj, kiuj direktas nekonate kien.
Nigraj truoj tien kaj ĉi tien flugas, maltrankviligante ĉion ĉirkaŭe. La muroj
kvazaŭ premas, sed dume donas iun liberecon de moviĝo. Trideksesjara Nikolao
ne nur vidis, sed ankaŭ sentis ĉion ĉi. Ŝajnas, ke li estis ĉi tie antaŭe. Ĉi
tiuj strangaj bildetoj ŝajnis al li konataj. Sed nur ŝajnis.

Subite laŭta sono de lia vekilo translokis lin en negrandan flavan ĉambron kun
malnovaj kaj malpuraj senzorge algluitaj tapetoj; divano en angulo de la
ĉambro estis almetita kun multaj librostakoj pri scienca literaturo. Nikolaa
intereso al scienco estis sufiĉe kutima por lia labornaturo.

Do kio ĉi tio estis? Ĉu ordinara sonĝo aŭ eĉ alia nokta koŝmaro, kiuj okazis
tre ofte lastatempe? Tio ĉi ne gravis nun, ja estis la mateno de lundo,
alivorte denova labortago.

Post kvin minutoj, kiam Nikolao provis rekonsciiĝi, li ellitiĝis, ekrigardis
la plafonon, disfloriĝintan de nigra ŝimo, rememorante tiun sonĝon, surmetis
oldan, post la jaroj flaviĝintan ĉemizon, kaj pretervole ekrigardis saman
flaviĝintan muron, ĉirkaŭ tridek sekundoj kontemplante la patrujan ŝirfolian
kalendaron kun sento, kvazaŭ li ne kredis, ke ĉi tiu realeco estis vera. Eĉ se
ĝi estis reala, ĝi ne estis lia propra.

En la kalendaro estis skribita: "Lundo, la dudek-unua de aprilo, Ø15-jaro".
Sur la malantaŭa flanko oni indikis la fabrikon de la produktado: "Megaeja
Kartono-papera Fabriko". La lando de produktado neniam estis indikita sur ĉiuj
produktoj, ĉar la produktantoj opiniis, ke estas nur unu lando. Ilia propra.

Ĉiumatene Nikolao vekiĝis akompanate de la sama kanto, kiu estis ludata en la
radio, staranta sur la fenestrobreto — la ŝtathimno. Ĝi ne estis iel speciala,
oni povas diri, eĉ ne distingiĝis de iaj aliaj, sed nome tial ĝi ĉiam facile
eniris homajn kapojn kaj restis tie por la longtempo, igante rememori ĉi tiun
kanton diverstempe, elvokante nekonatfontan truditan amon al tio, pri kio ĝi
estis kantata. La kantoteksto ĉiam devas konsisti el simplaj kaj malkompleksaj
vortoj kaj frazoj por facile memorigi ilin, sed ĉi tiu, kiel multaj aliaj,
igas popolon alligi sin al ĉi tiu teksto, asocii sin kun ĉi tiaj motivoj kaj
la tavolo de kulturaj aspektoj.

Nikolao komprenis ĉi tion, tial provis ne aŭskulti radioprogramojn, malŝalti
kiujn, ve, estis malpermesite, oni diris, pro sekurecaj kialoj. Li mergiĝis en
rezonadojn pri la mondo, kiu ĉirkaŭas lin, pri ĉiuj eventoj, kiuj okazis aŭ ne
okazis, penante tiamaniere ne enprofundiĝi en la mondeton, kiu estis interne
de li, konsistantan de liaj sentoj kaj spertaĵoj, ŝirigantaj lin el la
interno. Dum la lastaj jaroj tio ĉi plimalboniĝis.

Ĉi tiu tago fariĝis speciala, ja Nikolao devis finfini la fermad-projekton de
la fererca minejo, ĉar ĝi jam elĉerpigis ĝiajn rimedojn kaj postulis
senelektrigon kaj plenan superakvigon, tial la bontenado estis jam tro
malprofita. Malgraŭ ĉi tiu kaj venontaj laboroj, li ne haltis pensi pri
abstraktaj aferoj. La pensado pri io igis lin ne ekfreneziĝi.

Fakte, Nikolao estis ordinara mezostatistika laboristo, la viro de mezalteco,
surhavanta okulvitrojn, kun grizetaj, kio estas stranga por lia aĝo, haroj,
laca vido, iomete ektimaj okuloj, konstante serĉantaj ion ĉirkaŭe, kaj nome ĉi
tiu vido farigis lin maldistinga de aliaj istoj de lia fabriko, ĉar neniu el
ili povis ekvidi en tiuj okuloj realan Nikolaan naturon. Kiam ĉiuj ili plene
mergiĝis en grafikaĵan desegnadon, li abstraktiĝis ien, en mondon, kie li
vivis iam, aŭ devis vivi.

Do jen li, eĉ ne rimarkinte ĉi tion, denove alvenis lian "amatan" laborejon.
Ŝajne li ĵus fermaĉis la stampitan en unu el apartaĵoj de lia fabriko pordon
de paneldoma enirejo, kaj jam estis sidanta ĉe la labortablo, reprenante
minejfermadajn grafikojn, desegnojn kaj dokumentojn. Multaj diris, ke tia
mergiĝo kaj senatenteco pri ĉirkaŭa medio estas simple fenomeno de laboramo.
Tio ĉi ne estis. En unuaj jaroj de loĝado en la urbo Setlejero li povis,
irante urbe, admiri la novakonstruaĵojn kaj eĉ la proceson de la konstruado,
post la kelkaj jaroj trarigardi jam ekipigitan belan urban infrastrukturon,
sed nun ĉi tio estis kutima kaj ĉiutaga, fariĝinte post la tempo fremda kaj
abomeninda. Sed nuntempe la urbo unue komencis rigardi lin, kiel fremdan.

La junulo ekde unua tago de laborado estis ekipanta cirkonstancaron en sia
oficejo por la pli granda oportunaĵo. Pri persona kabineto oni eĉ ne parolis,
sed al ĉiu kunlaboristo estis donitaj apartaj oficoĉambraj anguletoj, kie ili
plikomfortigis ĉion por la restado. Enirinte tiajn lokojn, oni povis ekvidi
surmurajn kalendarojn, afiŝojn aŭ similajn portretojn, kiel dekoracioj. Ankaŭ
ĉefa atributo de ĉiu oficejo, bakejo, fabriko kaj eĉ, eble, armestoko estis
nacia simboleco. Ĉie estis entoj kaj kreitaĵoj de ruĝ-skarlataj nuancoj, kaj
tiuj ĉi trastrekitaj rondoj kune kun la sama devizo: "Ekstremo de la Nul-
epoko!". Ekde nelongtempo inter tiaj simboloj komencis emfaziĝi afiŝoj de ĵus
konstruita Monda Fabriko, kiun oni distinis provizi ĉiun ekonomikan sferon de
Komunterio: proviantan, kemian, konstruan kaj, aparte, militan.

Sed ankaŭ en tiaj gufujoj sur bretoj de la ŝrankoj kaj tabloj situis
diversspecaj kuketoj kaj aliaj manĝaĵetoj, plejparte ne estantaj deficitaj,
pakaĵoj da nigra malmultekosta teo, kaj ankaŭ reuzeblaj malpezaj manĝilaroj,
kiel tasoj, kiujn oni povas facile lavi se necese. El tutaj ĉi tiuj ĝojaĵoj
Nikolao havis nur kelkajn sciencajn librojn por legi libertempe kaj teopakaĵon
da dudek kvin paketoj, el kiuj tri aŭ kvar restis ekde lasta semajno. La
plankoj en tiuj oficejoj estis faritaj el kaheloj aŭ multkoloraj pecoj de
linoleumo, kiuj formiĝis en strangajn desegnaĵojn. Ili ĉiam estis plenigitaj
de amasoj da dosierujoj kaj pakoj.

La enuigan ofican trankvilon ankoraŭfoje haltigis la malfermanta pordo en
kontraŭegala angulo de la ĉambro. Ĉi tio estis Nikolaa estro, moŝtulo de ĉi
tiu oficejo: la alta magraĉa viro de maljuneta aĝo, iomete grizethara, kun
bone starigita, sed iagrade necerta rigardo, homo de prizorgita vido kaj
grandaj ambicioj, kiel oni diras – la Granda Homo.

– Bonan matenon, kamaradoj karaj! – tro ĝoje kaj honore ekkriis li.

– Bonan, sinjoro Bonsklavo, – samkiel ĉiam samtempe, kvankam ja monotone kaj
malgraŭvole diris la kunlaboristoj.

– Do, dum ĉi tiu semajno nia celo estas nur fini nian egan projekton. Ni
esperas, ke vendrede subskribitaj projekt-dokumentoj jam estos elsenditaj al
la Subpartia Ministraro. Niaj amikoj el la fero-erca minejo dankos nin tre
forte! – informis li kun la grandega furioza ekstazo, aldoninte post la ĝena
silento: – Do, bondezirojn! – post kio la maljunulo forpasis tiun ĉambron,
entute ne radiantan amikemecon. Kiam li fine eliris, unu de laboristoj sardone
komentis:

– Honeste, mi tre dubas, ke iu el tiu minejo povus diri "dankon" por fermado
de sia laborejo.

– Ho, mi ne povas malkonsenti! – prompte respondis alia kaj daŭris: – Ĉu iu eĉ
scias faktan kialon de la fermado? Mi aŭdis, ke lastatempe diversaj akcidentoj
plioftiĝis en la minejfundo.

– Jes, megaeja minejo "Nova" estas unu el la plej grandaj minaroj en tuta
Komunterio. Dum tia tempokvanto, kiam ĝi estis ekspluategata, ĉiuj rimedoj ne
povus tute elĉerpiĝi.

– Sed kun kio ĉi tiuj fieventoj estas ligitaj?

– Ve, neniu scias. Eble, iaj naturaj katastrofoj kiel tertremegoj aŭ nur
fabrikada neglektemo.

"Ĉu tertremoj sur la ebenaĵa tereno? Apenaŭ" – ekpensis interne Nikolao kaj
decidis esprimi la supozon:

– Pli kredeble, ĉi tio estas la konsekvencoj de akcelata industriigo de lasta
tempo, kiam, ne havante sufiĉan tempon por lerni kaj kompreni ĉiujn
malkrudaĵojn de laborproceso, ne sekvante regulojn de sekurtekniko, minejistoj
tre endanĝerigas sin.

Post la nelonga paŭzo unu de kunlaboristoj tra la timo balbutante replikis:

– Oj, el kie vi ja povas scii? – fiere kontraŭdiris la kunlaboristo.

– Efektive, vi pravas, – iel apatie respondis Nikolao, kaj, ankoraŭfoje
kompreninte vanecon de siaj vortoj, denove tutkape eniris en la fermado-
planon.

Sed lin denove maltrankviligis la penso, ke ĉi tiu loko, ĉi tiuj homoj, iliaj
opinioj kaj pensoj estas fremdegaj al li, ke, sidante ĉi tie, li kontraŭ sia
volo vive putriĝas interne, kaj ke ĉi tiu putro iom post iom komencas atingi
lian cerbon, kie ĝi baldaŭ vegetos kaj igos lin la sama komunterismido. "Se vi
ne povas ŝanĝi la situacion, do ŝanĝu la vian rilaton al ĝi" – oni diris.
"Povas mi!" – respondis li al si, sincere kredante je ĉi tio. La kredo neniam
estas sufiĉa, sed lia kredemeco estas. Tiu ĉi viro certis.

Plenigante la raporton pri ĉiuj plenumitaj taskoj de la projekto, Nikolao
rimarkis pecon de papero inter aliaj formularoj kaj ankoraŭ ne subskribitaj
dokumentoj, kiu hieraŭ ne estis kuŝanta tie; li ŝajnis atentema persono.
Malmuntinte la paperstakon, li ekpovis legi la skribitan per kurba manskribo
mesaĝon: "Se post la fermita pordo estas malpleneco, tiam iu venis por vi..."

Lia tempo por ekkompreni enhavon de la mesaĝo mankis, ja tutfabrike estis
ludata laŭta fajfilego, kaj el laŭtparolilo estis aŭdita voĉo:

"Atento! Brulega alarmo estas anoncita! Al ĉiuj fabrikaj laboristoj: kolektu
ĉiujn necesajn personajn aĵojn kaj dokumentojn, referaĵojn, ne enportitajn en
Totalan Registron Universalan. Direktu sin al malfora elirejo; laŭ neceso uzu
la evakuplanon."

Nenio restis al li, krom preni tiun ankoraŭ nefinitan paperlaboron kaj
forkuri. Ĉiu sciis, ke, se eĉ nenio de la fabriko postrestos post la brulego,
oni transigos ilin en alian ekipitan ejon, kiaj sufiĉas en tuta Komunterujo.

Malgraŭ malmulta tempokvanto, Nikolaaj kunlaboristoj kuris en diversajn
direktojn, ĉar ili ne povis forlasi aĵojn, kiuj estis gravaj por ili persone.
Sed li ne havis ĉi tiajn apartenaĵojn. Eble, ja li estis nesufiĉe bonhava por
permesi sin havi ion altvaloran. Verŝajne, ĉar li simple tenis nenion en
laborejo, kiel multaj agis. Aŭ, kredeble, kialoj estis distingaj.

# Ĉapitro du. "Blanka nokto"

En ankoraŭ brulanta fabriko lumo estis vidata el fenestroj, aŭdiĝis la krakado
de fabrika realigebla ligno unisone kun bruo de ventoladoj, klimatiziloj kaj
grandegaj ventoliloj post ŝtalaj kradoj, kies celon neniu sciis. Niko, same
kiel aliaj, esperis, ke tio estis unu pli trejna atentigo, kiaj en ĉi tiu jaro
estis kvar. Eble, aŭ ili mankis, aŭ organizistoj rilatiĝis tro senzorge al
afero de preparo por krizostatoj. Ĉiuokaze, la esperoj ne praviĝis.

Li ankaŭ rememoris, rigardante brulantan fenestron de kontraŭdanĝera apartaĵo,
ke lastatempe dum proceso de la preparado li vidis ulon, irantan apud la
estroj. Li tuj ekvidis, kiel tiu estis serĉanta ion inter multaro de malsamaj
mekanikaj sistemoj. Probable, ĉi tio estis la persono, kiu donis al li tiun
noton. Fareble, li devus scii Nikolaon. Tamen jam ne estis eblo por ekscii ĉi
tion. Ankaŭ ĝi ne estis tiam.

Starinte mallongtempe kelkdek metrojn de la forbrulinta ejo, la junulo
returniĝis kaj direktiĝis en malforan publikan kantinon por trinki tason da
forta teo. Promenante sur la centra placo, masonita el ŝtona pavimo, li
trankvile rigardis malsupren, preterpasis elnaĝantajn depost la horizonto
ĉeldomojn kaj konstruaĵojn aŭtoritatajn, skrupulrigardante grizajn ŝtonbrikojn
ĉirkaŭ siaj piedoj.

Li iris por nenio kaj nenial, ĝuste tiel, estis frotanta siajn grandajn
okulvitrojn, ne rimarkante, kiel aŭtunoj kaj printempoj flugis tra li, Niko
blokiĝis inter la bariloj, estis ĝis la kolo en fekaĉo, provis forgesi ĉion en
la mondo kaj neniam rememori, sed ĉio ĉi neniam atingis lian internon: ĝi ĉiam
estis nur ekstere, kaj li mem estis ekstere de li. Tiel li paŝis, tiel li
iris, tiel li marŝis.

Post iom da tempo, trairinte trans dekoj de vojkruciĝoj, la viro aliris
malrapidiĝante al kantino kun la nomo Centra kaj la nombro Unu. Li estis ĉi
tie unufoje. Interne la kantino ŝajnis pli granda ol ĝi efektive estis. La
planko, kiel en multaj tiaj institucioj, estis farita el blanka kaj bruna
kahelo, la muroj estis kovritaj per malmultekosta, tamen sufiĉe forta
blankkalko, kaj tre grandaj fenestroj, insertitaj tie brikforme, tra kiuj oni
verŝajne povus ekvidi la tutan mondon, reale donis nur lumon.

Nikolao ĉirkaŭrigardis kaj alvenis fine al la vendotablo. Post ĝi staris juna
plaĉa ino, vestita en helgriza antaŭtuko, ankaŭ iomete taŭzita lignitkolora
pantalono. Ŝi havis longajn oretajn harojn, ŝpinitajn en trenaĵon, glatajn kaj
egalajn trajtojn de la vizaĝo, sed malgraŭ la agrabla eksteraĵo, ŝia fiera kaj
malamikema vido montris ŝian malagrablan internaĵon.

– Saluton! – Nikolao atentigis la junulinon. – Bonvolu doni al mi tason de ia
nigra teo.

– Ĉu de ia? – agreseme, kun terura dentogrinco ŝi diraĉis. – Ni havas nur
unuspecan teon, junviro. Ankaŭ en tasojn ni ne enverŝas, nur en glasojn.

– Ho, efektive, mi ĉiam forgesas! – estante ĉi tie unuan fojon, Niko provis
moki sin, sed tiusekunde pensis interne: "Ho, tia juna virino, jam havanta
paroladon de fia maljunulinaĉo!"

– Do, 3₷[^1] de vi.

– Jen, tenu, – diris li kaj etendis kelkajn monerojn, kiujn antaŭe eltiris el
sian poŝo, kaj poste ĝisrevidis, al kio la vendistino ne respondis, orgojle
silentinte. Nikolao senparole elvenis plie pli rankorinta kaj elreviĝinta,
fintrinkis sian amaran teon kaj iris hejmen.

Vespere de ĉi tiu tago telefono, kiu kuŝis sur la tablo en apartamento de
Nikolao, ricevis la vokon. Prenite la ricevilon, li denove aŭdis voĉon de sia
estro:

– Saluton, Nikolao, kiel vi fartas post la hodiaŭaj eventoj?

– Bone, dankon.

– Nu, kial mi vokas al vi... Ĉu vi povus respondi kelkajn demandojn pri tio,
kio okazis?

– Mi povas.

– Ĉu vi ne vidis iun aŭ ion suspektindan brultempe aŭ antaŭ?

Kvin sekundoj pasis kaj Niko certe respondis:

– Ne, – kaj daŭris: – Mi estis tro okupata per gravpaperoj, ke mi tute ne
rimarkus ion nekutiman. Mi bedaŭras, ke mi neniel povas helpi.

– Do, ne tre gravas. Udanoj faros ĉion fareblan por trovi la kulpulojn. Aŭ ĝi
simple estos la alia akcidento. Ĉiuokaze, nun vi estas farigita neaktiva dum
du semajnoj, antaŭ ol ni trovos novan taŭgan oficejon. Nuntempe, bondezirojn.

– Ĝis la revido, sinjoro.

Post la tri mallongaj zumoj, li metis la aparaton kaj inter libroj en
libroŝranko, kiuj staris apude, prenis ankoraŭ nefinlegitan verkon de unu
komuntera aŭtoro. Sur la kovrilo estis skribita io kiel "Historio de la
komunterisma stariĝo". Fakte, ĉi tio estis unu de nesignitaj libroj, kiaj
estis rigore malpermesitaj. Interne de ĝi malfermiĝis la spirretenaj rakontoj
pri vivo kaj aventuroj de partizanoj kaj ordinaraj homoj en totalismaj
kondiĉoj. Neniu sciis nek nomon, nek aŭtoron de tiuj verkoj, sed nur pro ili
la literaturo kaj bataletoso ankoraŭ povis ekzisti, kvankam proprietuloj de ĉi
tio, kiuj preskaŭ malestis, konsideris ilin apenaŭ iaj fabeloj.

Nikolao ĝis la profunda nokto foliis paĝojn unu post la alia, pli kaj pli
mergiĝante en la rakonton, spertante vivon de ĉiu persono, sentis ilin ĉiujn
kune kaj ĉiun unuope, kvazaŭ vidante per propraj okuloj tiujn mondojn, kiuj
absolute ne ŝajnis al li nekonataj. Li jam ĉeestis iam tie, kaj kiel en tiu
sonĝo... nur ne tiel longe. Sed ĉiutage tempo fariĝis pli malkomprenebla kaj
rilatema. Hieraŭo ripetiĝis tiel, kvazaŭ ĉi tio estis la sama tago. Eĉ la
brulego en la plej granda oficejo Setlejere ne estis io terura, melankolia,
ĝoja... kaj ia ajn. Ĉu sole por li ĝi estis tiamaniere?

Regenerante unu tagon de sia vivo, Nikolao kunmetis ĉiujn eventojn, ĉiujn
dialogojn kun ĉiujn homojn, kiujn li ĉiutage renkontis, do la kunparoladoj
estis samaj; eĉ la junulino, vendinta al li la tean tason, estis programigita
por ĉi tio, kio okazis: ajna vario de la skripto, kiel neformala babilado,
estas nelasema. Kaj homoj, havantaj deziron kunparoli, sed vidantaj nenion
krom ilia laboro, ne havis ĉi tiun eblon.

De tiaj pensoj kaj rezonadoj nur libroj savas onin. Ia ajna beletro, scienca
aŭ eĉ pseŭdoscienca literaturo helpas memabstrakti en alian realecon, ja ĉi
tiu prezentas nenion krom malvirtoj de la estanteco, ŝirigantajn la animon.

Noktomeze, iomete ne finleginte ĝis la frazo "Ili vivis longe kaj feliĉe",
kiun Nikolao esperis trovi en la finalo, li aŭdis dampigitan pordofrapon kaj
haltiĝis. Mallaŭte alpaŝinte al la taŭzita ledanstataŭila pordo, li provis
malfermi ĝin per ŝlosilo, sed ĝi jam estis malŝlosita. Post ĝi nenio estis
krom malgranda flaveta papervolvaĵo, kie io estis skribita. Niko rimarkis, ke
ĝi havis sama manskribo, kiu estis en la noto, lasita sur lia labortablo. Sed
ĝi ne havis subskribon. Li legis al si:

"Eliru el la urbo, veturu norden, mi renkontos vin ĉe la suburba blokstacio.
Io terurega komencos baldaŭe – vi devas helpi nin. Ankom bezonas vin!"

Iom da tempo necesis, ke Nikolao rekonsciiĝu post tia ŝoko. Liaj pensetoj
logike alternis unu post la alia: "Ha, kio ĝi estas? Verŝajne, estas iu
ŝtatprogramo de sabotanta purigado, tio ĉi ne povas esti vero... Ĉiuokaze, mi
devas forigi ĉi tiun fiaĵon, antaŭ io terura okazis, aĉ!" – li kvazaŭ kriis
interne de sia kapo, – "Kvankam, kredeble, oni eraris, kaj ĉi tiu mesaĝo devus
esti adresita al alia persono, ĉar kiu ja min scias? Kaj kion scias mi?
Efektive, kio mi estas..?" Finfine li nesenfonde ĝemploris.

Niko ankoraŭ estis malgranda infano, kaj volis resti ĉi tian, ĉar malgraŭ ĉio
li daŭris kredi je miraklo. Por li "adoltiĝi" signifis definitive seniluziiĝi
en tiu "ĉio" kaj humiliĝi kun sia sorto. La terura sorto, fatalo de movado al
la suno per la abisma fosaĵo. En lia mondo la kaĉon jam ne estis fareble
plimalbonigi per larmoj.

Post kelkminutoj de mensostato, simila al manidepresia psikozo, kiu probable
plifortiĝis kun jaroj, la viro ĝis la fino komprenis la situacion. Post tiom
da jaroj, li tamen ne povis trovi komunlingvon kun la socio, kie loĝis: ĝi
malakceptis lin, kaj la ulo malakceptis ĝin rekompence. Tia vivo, samkiel ĉiuj
aliaj, kondukus lin al tombo, li pensis, sed eble nome ĉi tio estas la sola
ŝanco senti sin reala heroo de la plej spirhaltigaj kaj fascinegaj
malnombreblaj rakontoj, ĉiunokte legataj de li, ne nur morti, fariĝinte sterko
por riverkanoj aŭ por amara sovaĝa rozo, sed perei pro la ideo – hela kaj
prava, por la homoj, al kiuj ankaŭ tio ĉi estas karega. La libereco!

Je la tria horo nokte, kiam Nikolao rezolute ekis prepariĝi por la fuĝo, estis
ankoraŭ sufiĉe malhele por iel nerimarkeble forkuri de ĉi tie. Nenio malhelpis
lin fari tion ĉi. La soleco diris al li "Ek!", kiam la ulo jam ekis eliri el
lia enirpordo, post kio li fiere respondis "Ha!". La sola aĵo, kiun li devis
preni, estis tiuj libroj. Eĉ sciante intrigojn de ĉiuj rakontoj parkere, Niko
ne povis disiĝi kun ili.

Elirinte ekster la pordosojlon de la enirejo, li denove sentis tian movadan
liberecon, ĝuste kiel en tiu sonĝo lastnokte. "Ĉu ĝi estis profeta?" – li
pensis. Libera suda vento estis priblovanta lian vizaĝon, montrante bezonatan
direkton, kvazaŭ mem klopodis eskapi tien. Nikolao ne estis kuranta laŭlonge
de la strato, sed silente kaj ordeme iris preter nigraj aspraj muroj de urbaj
konstruaĵoj, kie la blankaj fenestroj ankoraŭ lumiĝis. Sur ili periode estis
palpataj gaztuboj kaj fojfoje aparatoj por gasoanalizo. Pro nekonataj kialoj
stratlanternoj estis malŝaltitaj. Li neniam eliris eksteren: eble, tiel devas
esti?

"Halt! Kiu vi estas?" – laŭta malmilda vira voĉo aŭdiĝis el la mallumo.
Nikolao rapidiĝis por eskapi. Feliĉe, neniu alia aŭdis ĉi tion krom li. Tamen
ĝi ne estis tre kuraĝiga.

"Fiaĉo! Ĉu vere la dimanĉa KT estis translokita? Tia neniam okazis antaŭe, ĉu
la noto pravis? Ho, ne gravas!" – portiĝis en lia kapo sekunde. Post kelkaj
minutoj de kurado tra la domanguloj kaj intersekcoj li posteniĝis.

Jen la junulo estas preskaŭ ekster la urbo jam. Li ĵus transiris la limon, kaj
lia koro komencis bati pli rapide plu. Paŝante sur la asfalta vojo, tute
kovrita de fosaĵoj kaj fragmentoj de branĉoj de vojflankaj arboj, li moviĝis
pli kaj pli fore. Post iom da tempo li ekploris. Denove. Li timis, lia ĉefa
timo estis ŝanĝi ion ajn en sia vivo. Li legis malpermesitan literaturon,
rigardis malpermesitajn bildojn, meditis malpermesite, sed ĉio ĉi estas nenio
kompare kun tio, kion li decidis fari nun.

"Ne turnigu sin dorsen!" – kriis li al si interne, kiam lia timo estis
plifortiĝanta, por trankviligi sin. Eĉ forkurante el kruela totalisma medio,
li sentis funebron, ja la medio ankoraŭ restis en li. Dum horoj kaj kilometroj
la angoro mildiĝis, la larmoj sekiĝis, spuroj de foruzitaj dermantinaj botoj
estis balaantaj. Momente, kiam ĉi tiu homo subite ekkomprenis, kio ĉi tiuj
lokoj estas absolute obskuraj por li, la sentoj abrupte klariĝis kaj li daŭris
iri norden.

Kune kun tio, kiel Nikolao antaŭeniris plue, kilometroj da rompita vojo
ĝislimis sub la piedoj, samkiel ŝtalaj rustiĝintaj kaj varmigitaj per
vitrovato varmokondukiloj de hejtada sistemo dekstre de li kilometris foren.
Kilometris ankaŭ la ĉielo super la nigra tero, kaj tagiĝo ne estis videbla sub
la blanka mura gipso. Post la tuboj staris altegaj arboj, tra kiuj ekvidi
horizonton estis maleble. Nun en knaba kapo ekludiĝis la melodio, kiun li
neniam aŭdis antaŭe. Eble, li simple elpensis ĝin mem? Ĝi mirinde ĝuste kaj
bone kuŝis sur la verson de unu el verkistoj, restinta inter paĝoj de la
rakontoj, kiujn li legis lastafoje. Sed ĝi ne apartenis al la rakonta aŭtoro.
Malkiel aliaj, ĝi estis tutegale subskribita: "Mortatesto":

"La suno estingiĝos kaj en ĝardeno giros,

Mi saltos tra l'fenestro kaj malrapide iros

Tra stratoj kaj gazonoj, kaj tra plenplenaj placoj,

La stelojn rigardante kaj vidante lastan ŝancon.

Mi amegas nokton, do surhavas nigran vest.

Malriĉa kaj ridinda, por mi pluvo estas fest.

Fore de l'kemiaj fabrikegoj kaj vitrin

Almenaŭ unutage la sanktulo senti sin..."

Je la sesa matene la nokta trankvilo kaj senventeco estis anstataŭigita per
malvarmeta venteto. Ankoraŭ estis sufiĉe malhele, ke li povu senti sin sekure.
Trairinte kelkajn tunelojn, li rimarkis tie iajn desegnojn kaj surskribojn.
Fore de la urbo ilia kvanto pliiĝis plie. Kaj inter ili vido de la junulo
ĉesis sur jam konata signo: malhelruĝa trastrekita rondo, desegnita sur
posteniĝinta kalko, kun subskribo: "Malordo!". Li klare ne komprenis, kion ĉi
tio signifas, sed ĝi komprenigis al li, ke li iras la ĝustan vojon. Nefore
jen-jene estis vidita tiu blokstacio. En la kontrolpunkto vere neniu ĉeestis.
Interne de la kabano apud bariero post la knarema vitrigita pordo, kiu estis
malŝlosita, troviĝis nur leviloj, kontrolantaj la barieron, kaj radioricevilo.
Tamen, tuj kiam la ulon distris bruaj malbatalistaj paŝoj, laŭteco de kiuj
preskaŭ ĉiupaŝe intensiĝis, li estis maltrankviligita. El la radio ludiĝis ies
voĉo:

"Stacio 27! Fidelo kontaktas. Vi devas hasti! Laŭ la datumo, ili kaptis Nikan
spuron, neniu estas permesita esti vidita de udanoj, li precipe. Donu al li
armilaron el kesto sub la tablo. Kaj en kazo de ajno –plu agu laŭ la situacio.
Ke li daŭru iri norden, oni renkontos lin tie. Tenu la defendon dum vi povas.
Ĝis la baldaŭo."

La ulo, plena de hororo kaj konfuzo, malŝaltis la ricevilon, fulmrapide
ĵetiĝis sub la tablon, serĉante almenaŭ ion, enportinte kelkajn venenajn
splitojn sub la haŭton, kaj, kontraŭ siaj preĝoj, trovis tie nenion, krom
amasetoj de ia rubo, balaaĵo kaj... homa sango.

– Kia diable! – en eĉ pli forta paniko kaj tremado li kriegis aŭdeble. – Ĉu
vere jam iu estis tie ĉi antaŭe?! Ho, ne!

Leviĝinte kaj vidinte proksimiĝantajn armitajn homojn, li denove falis sur la
malnovan senpuran plankon kaj ekis rampi en direkton de alia elirpordo.
Ĝisrampinte ĝis la kara pordo, per la piedoj tuŝantaj ĉion en la mondo, kio
kuŝis sur la planko, timege, kiel sovaĝanta besto, kiu eskapis el la kaĝo, li
ekkuris el la sudo al longa vojaĝo, ne plu kredante je io ajn, sed simple
savante sian propran haŭton. Post la momento pafoj estis aŭditaj dorse, sed
Niko estis jam fore.

Li estis iranta senhoman vojon dum sep aŭ ok horoj, fojfoje ĉirkaŭrigardis,
serĉante la malamikon en senlimaj malplenintaj stepoj, krom kiuj li vidis
nenion, rigardante diversajn direktojn. Li estis surprizita, ke post tiom da
kilometroj ne estis malkovrita almenaŭ unu setlejo, kiel en la nepenetrebla
tajgo, tamen malbarita kaj detruita. Ĉi tiu kampo estas tia, kvazaŭ estis dum
multe da jaroj bombardata, ĝis kiam ne estis tute platigita kaj frakasita.
Ankaŭ ĝi ne estas sola afero, kio vere malkvietigis Nikon. Ankoraŭ frua
vespero estis, sed jam sen tio magraj rezervoj de provianto komencis manki,
tiranta doloro en lia stomako ekrememorigis pri si. Jen senfinaj kampoj
aliiĝis per longa densa arbaro. Inter la arboj la junulo ekvidis personon.
Aspekte ĉi tio ne estis udano kaj des pli ne armeisto.

– Hej! – Nikolao ekkriis tien. – Kiu vi estas? Mi bezonas helpon! – sed li,
rimarkinte Nikolaon, forkuris. Al Niko restis nur kuri al post li. Stumblante,
li rapide vagis pli profunde en ĉi tiun arbaron, penante ne perdiĝi en la
spaco. Sub liaj piedoj krakis falintaj branĉoj, folioj kaj tiu manpleno da
duboj. Tamen, li perdis la ulon de vido.

Enveninte la arbaron kaj perdinte tiun homon, li perdis lastan esperon. Kiam
la junulo estis venanta reen, inter arbetaĵoj liaj okuloj malintence haltiĝis
sur metala oksidigita plankopordo, nerimarkeble kaŝita meze de foliaroj. Niko
decidis aliri tien pli proksime. Kiel li kliniĝis, penante malfermi la lukon,
ekis tordi la rigidan feran valvon, dorse aŭdiĝis fusila pafo kaj raŭka vira
krio:

– Ne moviĝu! Kiu ci estas?

En lia vejnoj sango glaciiĝis.

– Kaŝu manojn post la kapon kaj turnigu sin! – daŭris la viro kun fusilo,
staranta post Nika dorso. Li senreziste faris ĉi tion.

– Mi ripetas ankoraŭfoje, kiu ci estas?

– Ne mortigu min! Mia nomo estas Nikolao; hieraŭnokte mi ricevis leteron de iu
Ankom, kiu diris, ke mi devas ekspediĝi norden. Mi ne scias, kiom pli da tempo
mi estas ironta, la manĝaĵo mankas, mi pensas, ke mi ne ĝisiros, eĉ ne sciante
kie. Bonvolegu helpi min, bonulo!

Li ridaĉis:

– Ha, do kial mi devas kredi vin? Kiel mi povas esti certa, ke vi ne estas unu
de aliaj ŝosokistoj de purigado, kiuj konstante patrolas ĉi tiujn arbarojn
tage kaj nokte, serĉante diversantojn? Aŭ skolto...?

– Rigardu min! – indigne diris Nikolao. – Mi havas nenian armon aŭ pafilon,
kial mi venus ĉi tien tute senarmita, sciante, ke en ĉi tiuj arbaroj loĝas
personoj kiel vi?

– Nu, mi komprenas, – la junulo etendis sian manon al li, malsuprenirinte la
armilon. – Mi estas Leono. Se vi vere estas Nikolao, tiam vi estas tre
bonŝanca. ŜSK[^2] jam ekpenis interkapti la signalon kaj estas serĉanta vin. Sed
la ricevilo de mia radiostacio komencis zumi, brui kaj nun tute rompiĝis.
Konekto kun ĉelimaj stacioj de Ankom estas perdita, tempo mankas...

– Ĉu konekto? – mirante demandis Niko. – Do, vi scias pri ĉio ĉi?

– Ni venu, mi montros al vi ion, – li ĵetis la pafilon kaj sakon kun kelkaj
feraĵoj malantaŭ sian dorson, kliniĝis por malfermi tiun lukon, kaj ekiris sur
la knaranta ŝtala ŝtuparo.

– Sekvu min! – li vokis el malsupro. Nikolao komencis malsupreniri post li.
Malvarmiĝis.

Interne de la malgranda subtera ĉambro staris granda kvanto de diversa
komunika ekipaĵo, multe da kiuj estis malnovaj aŭ malpuraj. Kredeble, nenia
teknikebleco estis por prizorgi ĉion ĉi. Krom diversaj aparatoj ĉi tie estis
multaj mastrumaj objektoj: la planko estis kovrita per ruĝnigraj tapiŝoj kaj
plankkovriloj, en la angulo staris rondigita flaveta fridujo, en kiu, laŭ la
sono, grandega monstro vivis, kaj en alia – rusta kaj tre krakema faldebla
lito. Sed ĝenerale ŝajnis, ke ĉi tie regas vera ordo kaj ia komforto.

– Ŭaŭ! – Nikolao ekdiris admire. – Kiu loko ĝi estas?

– Ĉi tio estas la centra distribuanta radiopunkto de ribela ĝenerala
komunikado de Ankomaj sudorientaj militbazoj. Antaŭe tie ĉi estis ordinara
loka eduka radistacio, kie oni elsendis radioteatraĵojn, interesajn faktojn aŭ
diversajn liberajn informojn... Kiam ili estis ankoraŭ liberaj. Ekde la
Purigado, multaj fuĝis el ĉi tie, multaj estis prenitaj perforte, kiam ili
estis ekster la stacidomo. Nu, kaj, kiam mi eksciis pri Ankom, mi povis
kontakti ilin, reagordi mian ekipaĵon laŭ ilia frekvenco, kaj nun mi funkcias
kiel milita kunliga punkto.

– Do, kio estas Ankom?

– Amiko, mi ŝatus rakonti al vi pri ĉio, sed nun mi havas grandajn problemojn:
la aparatoj ĉesis kapti la Ankoman signalon – mi fakte perdis kontakton kun
ili. Se mi ne restarigos ĝin en la venontaj 20 minutoj, ĝi povus kosti vivojn
aŭ ion pli malbonan... – la junulo peze eksuspiris.

– Do, kio okazis?

– Mi ne certas... Plej verŝajne, la radiokomponantoj forbrulis post tiom da
jaroj. Mi iris al la plej proksima rubejo kun la espero trovi ion utilan. Ĝis
mi renkontis vin.

– Aŭskultu, mi pensas, ke mi povas helpi vin. Ĉi tio estas iomete ne mia fako,
sed iome da tempo mi implikiĝis pri radielektroniko. Krom lernolibroj, mi
havis ne tre multan praktikon pro mia laboro, tamen... Ĉu ni vere havas
elekton?

– Vere... – li suspiris denove.

Leono ekstaris kaj direktiĝis al unu de aparategoj, eltiris ŝraŭboturnilon el
la skatolo, kuŝanta sur la tablo, kaj deŝraŭbis ĝian kovrilon.

– Jen, prenu ĉi tion, kion mi kolektis en la rubejo. Fareble ĝi helpos, – li
etendis tiun sakon, kiu pendis sur lia zono, – se ni sukcesos, vi povos resti
ĉi tie dum la nokto. Mi rakontos al vi ĉion, kion vi volas scii. Sed, plej
verŝajne, vi devos foriri: Ankom efektive atendas vin. Mi ankaŭ donos al vi
ĉion, kion vi bezonos.

– Bone, k-do.

La junulo prenis lutilon en la manon kaj insertis ĝin en ŝtopilingon. Post
kelkaj minutoj, dum kiuj la lutilo varmiĝis, supere aŭdiĝis multo da paŝoj kaj
foliŝuŝoj.

– Ŝ-ŝ-ŝ! – Leono ekflustris, malforinte fingron al la buŝo. – Ŝosokanoj estas
ĉi tie. Frutempe hodiaŭ.

– Ĉu ili ne rimarkos nin? – kun espero kaj anksieto demandis Nikolao.

– Mi dubas.

– Kial?

– Ja ili estas stultaj.

– Ha... – enpensiĝis Niko. Unufoje post longa tempo li ridetis; iu, kvazaŭ
rideto, aperis ene de la konscio. Suspenstempe ĉio silentiĝis. Daŭrante ripari
la ekipaĵon, li disdemandis Leonon:

– Kiel vi subtenis ĉiun ĉi sistemon dum tiom da jaroj?

– Paneoj okazis kelkfoje, sed ofte kialo estis aŭ misvetero, aŭ kotigo –
neniaj problemoj. Iuj detaloj devis esti anstataŭigitaj per aliaj, kvankam
tiam tio ne estis tro kritike. Ĝisnune , ho!

– Kiu enkomune konstruis ĉi tiun subteraĵon?

– Nu, mi estas ĉi tie ne ekde la origino. Ĝisnunaj radiolaboristoj rakontis,
ke komence ĝi estis malgranda terkavo, kien radiamatoroj aranĝis tranoktojn
arbare kaj elsendis mallongajn programojn en la plej proksimajn domojn, poste
en vilaĝojn kaj setlejojn. Kiam ĝi estis pligrandiĝanta kaj plivastiĝanta,
aŭtoritatoj ekis interesiĝi pri la fonto, kaj la stacio devis esti ĉifrita kaj
kaŝita laŭ ĉiuj eblaj manieroj.

– Mi finis, ŝajne.

Nikolao metis la lutilon, eltiris ĝin el la ŝtopilingo kaj ŝaltis la
aparategon.

– Mi penos reagordi ĝin, – diris la radilaboristo kaj alvenis al la administra
panelo. Postnelonge inter bruoj kaj interferoj, aŭdigis ies malklaraj voĉoj:

~ Stacio 18, kio kun vi tie okazas? Kial vi ne respondas? Fidelo atendas!

~ Bazo, la signalo malestis por duono de horo, stacio 18 estas tute neniigita,
la milittrupo estas frakasita... Multaj estas murditaj. Mi ripetas: multaj
pereis. A-a-a!

~ Stacio 18! Fidelo atendas! Stacio 18..!

– Diablo malsankta! Jen ili, peknaskitoj putraj! "Nenia milito estas!" – diris
ili... "Ni sekvas la kontraktojn" – pruvis ili ankoraŭfoje! Ho fikaj fiuloj! –
kriis tra larmoj Leono. – Ni malfruis...

– Ne angoru, ulo. Ni venkos plu!

Nenion respondinte, Leono silentiĝis kaj trankvile eksidis sur seĝon;
malfermis iun flakonon, odorantan kiel alkoholo kun flora aŭ radiklegoma
aromo, kaj laŭte tusis.

– Do, – raŭkvoĉe li ekdiris, – ĉu vi deziras scii, kio Ankom estas?

– Ho... mi volus.

– Ĉiuj ja memoras, el kio Komunterujo komenciĝis: tutlokaj organizitaj
komunterismaj trupoj, batalantoj por libereco (mortaĉon por ili), la patroj
kaj kondukantoj de honesta ideologio, falsajn kaj malfinitajn fundamentojn de
kiu oni sugestiis al tiuj homoj... Multaj kredis ilin: tiel estis formita la
unio de "komunaj teroj" kaj estis konstruita la "vera komunterismo" kune kun
fifama regno – Komunterio. Ĝi "sukcese" vivis, popolo pensis, ke nur tiel ĝi
povas kaj devas esti, ke alie ĝi malestas. Sed iu tiel ne opiniis.

– Aŭdiĝas konate, – Niko ekpensis.

– Ili nomis sin Taĉmento "Epsilono". Ĉi tiuj personoj ekpovis regeneri la
grandan parton de monda historio, perdita post la Nulo, organizis partizanajn
trupojn, helpis multajn ulojn, forkurintajn el la komuntera ŝtato. Poste ili
estis establantaj popolajn konsiliojn kaj juĝejojn, popolan policon kaj
propravolan terdefendon. La situacio estis stabila kaj plejparte homogena, ĝis
la komuntera potencaĵo decidis post tiom da jaroj de senageco "mastrumi"
novajn, netuŝitajn de iu ajn, kiel ili pensis, teritoriojn. Subite ili
eltrovis potencan limdefendon de iu kvazaŭŝtato, pri kiu iamaniere neniu eĉ
suspektis. Komunterio komencis sendi grandan kvanton de sabotad-skoltadaj
trupoj en na Ankom kaj amasigi militfortojn ĉe la limo. Sed oficiala informaĵo
ankoraŭ ne estis anoncita.

– Ho, ĉio estas samkiel en libro, kiun mi legis lastatempe. Mi konsideris ĉi
tion iu fabel'...

– Ĉu libro? – Leono demande rompis Nikolaon. – Kiu libro?

– Jen, – eltiris li la rakontaron el la dorssako kaj donis ĝin al li, – la
noveloj de nekonata aŭtoro.

– Ha, mi konsideris ilin perditaj!

– Hmm? – Nikolao pensante stridis.

– Mi konis la aŭtoron, ankoraŭ antaŭ kelkaj jaroj. Li laboris en ĉi tiu stacio
kun mi, libertempe verkis ĉi tiujn novelojn, dissemante ilin iel per subteraj
eldonejoj aŭ memeldonado ĝis... Ĝis unutage li disaperis kune kun multo da
verkoj. Tamen, ĉi tie ili estas! Ĉu mi rajtas legi ion el tio ĉi?

– Certe, la tutnokto estos antaŭen. Nu, vi vere rajtas lasi ilin por si.

– Dankon, Niko. Mi revizos kelkajn ilajn funkciadojn, sed vi enlitiĝu nun.

– Kien?

– Eĉ sur la faldeblan liton – ne gravas. Ja mi dubas, ke mi ekdormos nokte...

– Okej... – Nikolao direktiĝis flanken al la lito.

Ĝi aspektis al li konata. Ne tiel, ke li povus vidi tiajn en kovriloj de soci-
politikaj ĵurnaloj aŭ en iomaj Komunteriaj apartamentoj, sed persone konata
umo. Li certiĝis en ĉi tio, ektuŝinte ĝin per sia korpo senttuŝe kaj
sinkovrinte per kakia felohava littuko. Ĉi tiu memoraĵo kunvenis lin kaj post
okulfermado.

# Ĉapitro tri. "Bonvenon en na Ankom!"

...ĉi tiuj strange konataj bildoj...

[...]

– Niko, kiel vi aŭdas min? – elaŭdiĝis la voĉo el radivokilo. – Ni denove
rimarkis kvantuman fonon en Severenniki, mi suspektas, ke vi estas tie nun. Mi
ĝojas, ke vi revenis. Do, mi eksciis, ke la Kvantuma Spac-Ekriĥna Aparato ne
povas kontroli la Kernon, liberigante tiom grandan kvanton da energio, ĉar la
malstabileco de la kvantuma fono influas la tolon de spaco, kaj kiam vi
moviĝas, vi preterlasas la Omnian stadion kaj falas en hazardan universon.

Laŭ miaj lastaj datumoj, vi estis en la Kvara dimensio. La estaĵoj en ĝi povas
deformi tempon. Vi, kiel loĝanto de la Tria dimensio, eĉ ne kapablas rimarki
ĉi tiujn distordojn, do ili povus damaĝi vin. Estas bone, ke vi bonfartas. Nun
al la afero.

Ankaŭ laŭ mia informo, post viaj "vojaĝoj" en Omnio kun granda ofteco komencis
formiĝi provizoraj truoj. Por plimulto de universoj, ili estas preskaŭ
nevideblaj kaj ne prezentas minacon al ni. Sed ekzistas unu tre malstabila
universo – la Supermondo, aŭ Omegaprediktodum. Se truo formiĝos en ĝi, tiam
ĝiaj estaĵoj povos penetri Omnion, kaj tiam ĉiuj ekzistantaj mondoj
enprofundiĝos en forgeson. Vi devas haltigi ĝin.

Mi malkovris stabilan fonton de kvantuma energio – Plieta Serna Monteto. Ĉi
tio estas eta aktiva vulkano je kelkaj kilometroj de Serno. Se vi povos atingi
tien – vi havos la ŝancon detrui la Kernon, ĵetante ĝin rekte en la krateron!

Kaj nun la ĉefa afero: la vulkano mem estas sub la plej strikta protekto, ĉiuj
ŝanĝoj en ĝia konduto estas registrataj. Sed la bona novaĵo estas, ke ĝi estas
gardata de branĉo de la servo, kie vi laboras, kaj la plej granda parto de la
informoj pri ĝi estas en via datumbazo. Vi devas eniri la ĉefan oficejon,
preni bezonatajn informojn kaj enirpermesilon al la teritorio de la vulkano.
Nu, bonŝancon je savado de la universo! Kaj ne nur nia. Ĝis la konekto.

[...]

– Niko, kia diableco? Oni deklaris vin serĉata! Ĉu vi kaptiĝis? – indigne
kriis la profesoro per radivokilo.

– Nun oni rajtas kredi al neniu.

– Mi sciis, ke nenio bona rezultiĝos el tio. Sed ĉiukaze ne estas returniĝo.
Ĉu la aŭto, kiun vi ŝtelis, havas navigilon?

– Jes.

– Provu elŝuti lokon de la monto, vi devas alveni tien tiel rapide, kiel vi
nur povas. La aperofteco de truoj fariĝis pli ofta, ni estas en granda
danĝero. Vi bezonas... – la konekto komencis interrompiĝi.

– D-ro, kio okazas? D-ro!

– Ho, ne! Oni eltrovis nin! Vi scias, kion vi devas fari, – kaj poste ĝi
rompiĝis plene.

[...]

Solidaj arbaroj, senlimaj grizaj stepoj kaj, iutempe, abandonitaj konstruaĵoj
de fabrikoj aŭ ies hejmfaritaj rifuĝejoj kreiĝis el la horizonto kaj kaŝiĝis
post la dorso. Tagojn anstataŭigis noktoj, laceco fariĝis malsateco, asfalto
miksiĝis kun grundo. Tamen ĝis momento, antaŭ Nikolao aperis unu alia
blokstacio. Tie neniu estis denove; pli trafe, li pensis tiel. Li provis eniri
internen, en saman ejon, kie li estis lastfoje, kun negrandaj silicikoloraj
muroj, simpla stacia kontrolpanelo kaj malplena bretaro. Subite ulon iu kaptis
kaj alpremis al la stacimuro.

– Ŝ-ŝ-ŝ! – aŭdiĝis drasta virina voĉo dorse. – Ne movez! Irgu povas esar
ulaloke apude.[^3]

Niko ektremis, sed poste tre miris ne tiel pro la fakto de la kaptado, ĉar
post ĉio jam nenio simila povis surprizi lin, sed pro la parolado, kiun li ĵus
aŭdis.

– Di ube vi konocas ca linguo?[^4] – li demandis la junulinon.

– Me havas sama questiono. Ma ne or, mea amiko! Hike ne esas sekura, la
staciono balde esos atrapita. Ni irez![^5]

Pro la angulo aŭdiĝis vico de pafoj. "Li des-kovris ni! Ni hastez!"[^6] – ekkriis
la junulino, preninte Nikon je la mano, kaj rapidis kuri, saltinte tra
malfermita fenestro en arbetaĵojn.

– Viro, portez la fusilo[^7], – diris ŝi, rekonsciiĝinte.

– Por quo?[^8]

– Por unglin enbatar! – sardone ŝi respondis. – Tu dipafarios.[^9]

– Mi ne povas...

– Omnu povas vivon amar! Promenez silence pos me ed cirkumregardez.[^10]

Ili rampis malrimarkitaj tra la densa arba densejo. Stariĝinte kaj deskuinte
sin, ili jam povis iri trankvile.

– Do, quale tu konocas Ido? Ka tu esis ante en Ankom? – la virino demandis kaj
aldiris: – Okazione, me nomesas Zingibra.[^11]

– Me esas Niko, plezas renkontar vu. – junulo ĝentile prezentiĝis. – Me
astonas, ke lu parolas Ide en Ankom. Mi lernis ol ipsa sekrete, nam en la
Komunterio altra lingui ecepte E-o esas deslegitima, ed mem omno, ule ligita
kun naciismo, quale la uzo de la vorto "nacio". Ka vu povas parolar
esperlinguon?[^12]

– Mi provas. Multaj jam scias ĝin ekde la eskapo de Komunterio, kiel
"denasklingvo". Tamen ĉi tio ne estas problemo, lingvo ja ne gravas; gravas
tio, kion vi parolas per ĝi. Sed ankaŭ oni igas ribelulojn lerni E-on por
starigi ajnan kontakton kun niaj malamikoj.

– Tio estas, vi malpacas?

– Ho, eĉ kiel!

– Sed kiel vi rekonis, ke mi ne estas unu el komunteranoj?

– Unue, mi estis avertita, ke tiutempe la persono kun via eksteraĵo devas
ĉeesti ĉi tie. Kaj due: ĉu ci vidis cian timigitan rigardon? – Zingibra
ekridis. – Komunteraj armeistoj estas certozaj homoj, sorbiĝintaj per abunda
propagando. Ili haltiĝos antaŭ nenio por la ismo.

– Ĉu vi vere ne agos tiel?

Post ĉi tiuj vortoj ŝi silentis dum momento.

– Ĉu ci jam scias, kial ekspediĝas tien? – ŝi certmaniere diris.

– Mi ne certas...

– Johano, scienca profesoro kaj nia ribela estro, multjare asertis nin, ke vi
havas malordinaran ligon kun Kvantuma Kerno kaj R.A.d.E.... – ŝi vespiris, –
la loko, el kio la Nulo komencis.

– Ligon? Kiun ligon, kaj kio estas "la Kerno"?

– Mi ne rajtas informi ĉi tion al ci tiuloke. Pardonu.

Denove la parolpaŭzo glaciiĝis en aero.

– Vi diris, ke Johano estas via ribelestro... Ĉu Ankom estas io kiel minarkia
ŝtato?

– Mi ne povus diri tiel. – la virino sencerte replikis. – Nia popola milicio,
popola konsilistaro, malkiel komunteraj, estas vere popolaj kaj libervolaj.
Ĉiu urba kaj defenda formacio elektas sian prezentiston, centraliza aŭtoritato
malestas. Sed Joĉjo unuigas kaj gvidas nin ekde komenco de la ribelo, kaj nur
li povos rezultigi al la beata fino.

Niko sentis iun paradokson inter parolado de Zingibra, sed nenion diris pri
tio ĉi. Ŝi estis tia persono, en koro de kiu la ideo bruliĝis, interne de
vejnoj bolis la honoro kaj fiero pri ĝi – la plej admirigita homo de la plej
grandaj esperoj. Nikolao estis kaptita de la esenco de Zingibra, ŝi fariĝis
lia unua reala heroo. La viva heroo.

– Kiam ni jam atingos la cellokon? – post minuto li demande ekparolis flanken
de la junulino, rigardante foren.

– Restas tre malmulte. Sed estu silenta kaj restu vigla.

Post sekundo da silento, Nikolao diris heziteme:

– Cetere, mi dezirus diri... Dankon, ke vi savis min.

– Ĉio estas bone, amiko. Tio ĉi estis mia devo.

Vesperiĝis. Suno jam kaŝiĝis post la ĉielrando, sed la siringe oreta bunta
gradiento ankoraŭ restis super la mondo, foliaro de kverkoj kaj poploj fariĝis
nigrigita kune kun ĝiaj trunkoj kaj trunketoj, la krepusko estis
malsupreniranta pli kaj pli suben sur la domojn kaj konstruojn, kiuj jam
vidiĝis antaŭ la okuloj de Nikolao kaj Zingibra.

– Jen ni venis jam! – ĝoje kriis Zingibra.

– Finfine! – Niko faciliĝinte ekĝemis, mallevinte la kapo suben.

– Unu plia kontrolpunkto kaj ni estos tie. Nun ci jam povas senti sin sekure
ĉi tie. Ne dubu.

– Do kio estas ĉi tio? – li montris manfingre flanken de tiuj domoj.

– Ĉi tio estas ĉelima antaŭurbo en Suda Distrikto de Ankom. Oni povas diri, ke
ĝi estas militista urbeto aŭ io kiel ĝi. Tie situas diversaj potencoj kaj
trupoj por defendi niajn kaj Uniajn limojn. Jes, krom Ankom estas la aliaj
Unioj, havantaj la plej malsamajn politikajn direktojn – de libertara
kapitalismo ĝis nacia ŝtateco, sed uniigitaj per la sola celo: la
Distotalismo.

– Sed kio estas malantaŭ ĉi tiuj teroj? Mi certas, ke ili ne povas esti
senlimaj.

– La dezertejo. Mi ne estis tie antaŭe, sed oni rakontas, ke ĝi estas kovrita
de sentravidebla nebulo, inter kiu nenio estis, krom... – la junulino abrupte
interrompis kaj ekis spiri peze.

– Krom kio?

– La R.A.d.E... Rusiana Agro di Experimenti[^13] ni nomas ĝin. Iam ĉi tio estis
io kvazaŭ koncentrejo por politikaj kaptitoj de la frua Komunteria periodo,
poste fariĝinta sekreta laboratoria komplekso, kie ili enscenigis torturojn,
kruelajn ekzekutojn kaj malhomajn eksperimentojn, pli malbonajn ol de la
nazistoj...

– Nazistoj? – Nikolao konfuzite demandis.

– Ho, ca homi ne konocas mem, quo Hitlero esas... nam ne povus konocar...[^14] –
Zingibra senespere parolis sian lingvon.

– Pro quo?[^15]

– Por evitar analogaji[^16], – ŝi respondis grumbleme, ne dezirante daŭrigi la
konversacion pri ĉi tiu temo.

– Kaj... Kion signifas "Rusiana"?

– Mi ne certas, vere, neniu scias. Oficiala nomo de ĉi tiu organizo estas
"Ruskampo". Nun ĝi ja estas ankaŭ popola komuna substantivo, kutime signifanta
ion kruelan, ferocan aŭ teruran.

– Kial ĝi estis forlasita?

– Ĉi tio estas... bona demando. La specialservoj, laborintaj tie, komencis
vidi strangajn personojn, kiuj fizike ne povus penetri en la teritorion. Laŭ
la rakontoj, iliaj okuloj kaj haŭto estis blankaj kiel kadavraj. Kiam iu
provis interagi kun ili, tiu suferis de la akra kapdoloro, impeta sangado,
deliro. Kelkfoje la morto venis pro la koratako, kelkfoje... La persono simple
disaperis, dissolvinte en aero, – ia teruro absorbis virinon, dum ŝi estis
diranta ĉi tion. – La laboristoj, elirintaj el ĝi, diris, ke ĉio ĉi estis la
fantomoj de homoj, detruitaj kaj torturitaj en la R.A.d.E... Certe, nam li ne
konocis nomi de sua viktimi![^17]

– Ĉu vi kredas je ĉi tio?

– Verdire, mi ne dezirus ekesti tie iamajne... Sed mi ajnokaze neniam kredus,
ke ĉi tio vere estis fantomoj. Ĝi estas iel aŭ alie kunligita kun la Nulo...
Aŭ kun tio, kion ĝi kaŝas.

Gejunuloj alvenis proksime al la limo, estanta ŝtala barilo, envolvita per
pikdrato. Mitralarmitaj uloj, starintaj apud la bariero, rekonis la junulinon,
irantan kune kun Niko, kaj lasis ilin preterpasi kaj eniri la civilan
teritorion.

La suburbo tre malsimilis de Nika propra burgo. Eĉ ne dirante pri la komuna
arkitektura stilo de la konstruaĵoj, kiu, malkiel Setlejeraj stampitaj betonaj
ĉeldomoj, similis al delikata kaj eleganta novromantikismo: plataj eksteraj
muroj de palflavaj kaj skarlataj fumitaj koloroj kun modluroj, masonaĵoj,
ankaŭ bareliefoj de la plej diversaj intrigoj, kio tute vokis interne de la
animo iun saŭdadon pri la tempaĝo, kiun oni ne nur neniam trovis, sed pri kiu
eĉ ne povus aŭdi.

Tamen la ĉefa trajto, kiun ne nur Nikolao rimarkis, sed ankaŭ ĉiuj, kiuj iam
forkuris el la komunterŝtato en na Ankom, estas la civila ordo. La ordo ne
estas amasoj de gapvagantaj korpoj, enkatenigitaj per la sola fera ĉeno. Ĉi
tio estas vera strata ordo: la stratoj, la vojoj, la domoj, eĉ la ĉielo – ĉio
aspektis kiel en la foto de ĵus konstruita urbo: belega prizorgita loko. Tiam
Nikolao rememoris, kiel li estis trairanta tra la tunelo antaŭ unu de la
blokstacioj kaj ekvidis tiun grafition.

"Eble, ĉi tio estas pri ĝi?" – li iomete pensis kaj poste demandis:

– Kiu respondecas pri zorgado de la civito?

– Ha, sed kiu devas respondeci? – Zingibra ridis. – Ĉi tiu urbo, malkiel viaj,
ne apartenas al la "lando" aŭ la regno. Ĝi al ni apartenas. Ĉu ci bezonas esti
devigita por gardi aŭ zorgi cian propran hejmon? Kaj kiam ci vidas belecon en
cia denaska urbo, strato, ĉu ci ne volas, ke la beleco estus ĉiam? Ne
atentante neniigon de ĉi tio kun la vortoj "Ne propra ne gravas"!

– Do.. Kie via ĉefsidejo situas? – kun ia malestimo demandis Niko, samtempe
penante ŝanĝi la paroltemon. – Mi komprenas, ke ni direktiĝas ien al tio.

– La taĉmentejo situas en urbo Liberado, kiu estas en la Centra Distrikto, sed
ni havas tro malmulte da tempo, tial prezentistoj de la taĉmento estas
delegitaj en la konstruaĵon de la plej proksima Stacio Dek.

– Kaj kie ĝi situas?

– Ĉi tie! – Zingibra montris al la novklasika domaĵo, kiu estis staranta
centre de la strato.

Ekster ĝi, malkiel aliaj domoj de deriva moderna stilo, similis al gotika
kvaretaĝa preĝejo aŭ kastelo, plene griza kaj grandega, kun la multo de
fenestregoj kaj kolumnoj. Trans la perimetro sub la fenestroj, supre kaj
malsupre estis blankaj stukoj, kiel en ĉiu grandurboj de moderna Eŭropo, la
loko, kiun Nikon eĉ neniam povis vidi, sed kiu vokas imanentan nostalgion.

La junulo eniris internen. Prezentistojn de la Taĉmento kaj lin apartigis nur
eta halo, kie sidis kelkaj militistoj de la civila defendo. Zingibra petis ne
nomigi ilin "militistoj". "Pli bone iel kvazaŭ ribeluloj aŭ policanoj". Ili
estis vestitaj en kamuflaĵaj jaketoj, kakikoloraj kompaktaj veŝtoj,
enspacintaj multon de ekipaĵo kaj provizo. Ankaŭ ili havis grandajn timindajn
mezkalibrajn maŝinpafilojn. Ĉio ĉi timigis Nikolaon, krom la konsciado, ke ĉi
tiuj militanoj estas ordinaraj homoj, samaj kiel li. Ne ensorbigitaj de la
ideoj de senhomeco. Li esperis.

Malferminte la centran pordon en ekstremaĵo de la koridoro kun multe da aliaj
similaj pordoj, li ekvidis tie iomete pli ol dek da personoj. Du el ili sidis
ĉe tablo, atenteme rigardante iujn paperojn kaj pensante tiamaniere, ke la
pensadon oni povis aŭdi, plu kelkaj samaj kiel en la koridoro gepolicanoj
staris apude kaj kunparolis pri io, tenante en la manoj samajn mitralojn. Kiam
Niko kaj Zingibra envenis la ĉambron, taĉmentanoj tuj transigis siajn vidojn
al ili. La viro, sidinta centre, verŝajne estinte tiu profesoro Johano,
ekridis, stariĝis kaj jubile diris al Niko:

– Ho, Nikolao, ĉu vi vere estas vi? Bonvenon en na Ankom, filo mia! Kiel mi
ĝojas vidi vin!

– Pardonu, ĉu ni konas unu la alian? – Nikolao miris.

– Ni laboris kune ankoraŭ ĝis la Nulo. Nu, ĝi estas parte ligita kun ni.

– Pri kio vi parolas..?

– He! – viro kun orgojla vido, sidanta ĉe la profesoro, interrompis Nikon. –
Pli proksimen al la afero, Joĉjo. Ni havas malmulte da tempo.

– Jes, certe, – Johano transigis la spiradon. – Niko, ĉu vi memoras, kiu vi
estas?

– Mi... Mi ne certas. Lasta, kion mi memoras el la pasinteco, estas amasoj de
ruboj kaj ajnoj, kaj mi, sternanta sur tero. Fareble, samkiel ĉiuj aliaj
homoj.

– Fakte, ke ne ĉiuj! – ekkriis la profesoro. – Ankoraŭ longtempe ĝis ĉi tio ni
kreis aparaton por relevi konscian internan informon de la uzanto, rilate al
la matematika vicnumero de la difinita dimensio, kio lasis nin savi la
memorojn.

– Ha, mirinde! Sed... Kiel vi difinis necesan numeron?

– Neniel.

– Kio? – Nikolao plu pli forte surpriziĝis.

– Jes. Ĉi tio estas nur fortuno. Kaj ni bonŝancis. Tre bonŝancis, ĉar nur unu
mondo postrestis, do nur unu provo! – li laŭte ekridis, tenante sian stomakon.

– Do, kio estas de mi necesanta?

– Okej, afero estas tia, ke via konscio havas iun kunligon...

– Profesoro! – Zingibra envenis. – Il ja konocas...

– Ho, bone. Tiam mi diros nur unu: vi devas veturi en la Kampon kaj trovi la
Kernon tie.

– Atendu! – la fiera ulo denove revenis al la konversacio. – Ĉio ĉi estas
deliraĵo! Ni cent da fojoj diskutis ĉi tion: la Kerno estis neniigita post la
liberigo de la Supermondo, kiel devis esti. Ni alveturis ĉi tien ne por tio
ĉi.

– Silentu, Ludoviko! – Joĉjo ŝtopis lin. – Mi esploris verdan energion dum
multaj jaroj, mi pli bone ol vi scias, kio devas kaj kio ne devas. Vi eĉ ne
ĉeestis, kie ĉio okazis.

– Ho, vi certe ĉeestis! Sed pro kiu ĉi tio akcidentis? Escepte se via senileco
kaj kadukegeco, ĝi eĉ ne okazus!

– Ho vere!

Nikolao estis staranta tie kaj observanta ĉi tiun akutan diskutadon, kiu vokis
en li anksion kaj akriĝon kune kun miksitaj sentoj de malkompetenteco kaj iama
senneceso, ĝis ekstere aŭdiĝis laŭta eksplodo kaj li aŭdis voĉon el strata
laŭtparolilo: "Lojanti di la urbo! Me pregas vu decendar en azilon! Me
repetas: decendez en azilon por la propra sekureso!"[^18]

– Kio okazas? – la profesoro demandis ĉiujn. – Neniu informis nin pri la nova
atakado.

– Ili sciis, ke la taĉmento estos ĉi tie! – Ludoviko histerie ekkriis. –
Perfidanto estas inter ni!

– Nun ne estas tempo por tio ĉi, – rompis Zingibra, – ni devas rifuĝi por savi
nin kaj lin precipe, – ŝi montris al Niko. – Ni irez!

La homoj kuris flanken de luko, situanta apud la kabineta tablo. "Li estas
unua!" – diris Zingibra, denove montrinte al Nikolao kaj malferminte la
plankopordon. Apenaŭ piedo de la junulo tuŝetis la plankon de subtero, la muro
de la ĉambro frakasiĝis, dissaltinte al etaj pecoj. Sed post kelkdek sekundoj
la voĉo de Zingibra informis lin, ke la trupo estas ankoraŭ viva: "Niko, la
urbo estas ĉirkaŭigita! La sola itinero estas okcidenta vojo al la Agro. Tie
estas tre danĝere. Bonvolu gardi vin!". Poste li aŭdis ŝiajn rapidajn paŝojn
kaj tiam la silentecon. Li devis kuri okcidente, akompanate de amaso de pafoj
kaj misilaj eksplodegoj.

Elveninte el la alia flanko de la kelo eksteren, la ulo tuj malleviĝis en la
plej proksiman subteran transirejon, atendante, ke tie estos pli sekure.
Ĉifoje liaj esperoj certiĝis. Duona tenebro, densaj malvarmaj muroj, kovritaj
de parte ŝutiĝinta tegolo kaj sama, kiel Komunterie, stukaĵo. "La belaj
bildetoj kaŝas terurajn pejzaĝojn..." li pensis. Premigantaj liminalaj spacoj,
limoj de lumo kaj mallumo igis lin tremi, sed ne pli forte ol detonacioj
supre. Antaŭ Nikaj okuloj aperis la tabulon: "Haltez! La R.A.d.E esas ante!"[^19]

Li rigardis foren, fermis siajn okulojn kaj kuris okcidenten. Malferminte ilin
denove baldaŭ, en lia brusto ĉio ekmoviĝis, koro komencis bati pli kaj pli
rapide: li ĵus estiĝis en la Kampo.

# Ĉapitro kvar. "Rusiana Agro di Experimenti"

– Ĉu...? – Nikolao surpriziĝis. – Kio estas tio ĉi, tia eta kaj blanka? Ĝi
estas ankaŭ malvarma...

La junulo daŭris iri tra densa nebulo. La vojo malantaŭen kvazaŭ malaperis.
Dum tempo komencis malvarmiĝi, malgraŭ granda spaco de la kampo, nenia vento
estis. Nur nebulo kaj fluo de stranga malseka lanugo, kiun Niko neniam vidis.
Tamen oni aŭdis ventan fajfon tiel, kvazaŭ ĉi tio estis muziko, malrapida
b-minora melodio, rumorego de kiu disvastiĝis tutkampen.

Nikolao iris tra la grunda vojo, vojo tute seka kaj malvegetala, malvarma, sed
ne sufiĉe, ke la sedimento povu resti malsupre. La loko aspektis kiel vera
rubejo de ia balaaĵo, plenigita per aroj de malsimilaj umoj de ordinaraj
vestaĵoj kaj ruboj ĝis plenaj konstruaĵoj aŭ eĉ aĵoj, kiujn Niko vidis
solfoje. Tra la nebula muro fino de la kampo ne estis videbla. Sed nefore
subite antaŭ Nikolaaj okuloj vidiĝis stranga hela homa silueto. Lia kapo
ekdoloris, la okulvitroj malklariĝis, kaj, kiam li time provis forviŝi ilin
rapide, la nebulo ree absorbis la silueton, kaj Niko senkonsciiĝis.

Li estiĝis en tuta malheleco. Fore ŝvebis eta blanka punkto. Kiam ĝi
alproksimiĝis, evidentiĝis, ke ĝi estis virino. Ŝi rigardis al la heroo kaj
vokis lin al si. Niko ne emiĝis rezisti. Ŝi ĉarme rikanis kaj diris ion, dume
li nenion rekonis. Sed li certe konis ĉi tiun voĉon; lia korbatado
plirapidiĝis. Okuloj de la ulo denove malklariĝis kun intensa eksplodo, kaj li
revenis en la realecon. Kvankam en tiu nova realeco propraj malnovaj memoraĵoj
ŝajnis jam fremdaj. La kapdoloro mildiĝis kaj la heroo daŭris vojiri. Li ne
sciis ĝuste, kien li devis veni, sed ial la vojo aspektis proksima.

Kune kun la vojaĝo Nika suferado plifortiĝis kaj trankviliĝis iutempe. Apogeo
de ĝi stariĝis, kiam li aliris al giganta betona placo, limigita per ŝtala
rustiĝa pikilodrato kun granda superskribo: "Ruskampo". Kvankam neniu vere
kapablis tuje ekkompreni, kio ĉi tio povus signifi, sed tiuj, kiuj bezonis,
komprenis. Tamen nuntempe ĉi tio jam por neniu gravis. Transpaŝinte la sojlon,
Nikolao enkaptis kaj premis sian kapon, preskaŭ komencinte ŝiri la harojn.

– Diableco, kio okazas?! – plengorĝe kriis la junviro. La neeltenebla doloro
detruis Nikon, sed samtempe iĝis akcesora. Li komencis aŭdi voĉojn. Voĉojn de
krioj, suferegoj, doloraĵoj kaj netolerebla terura homeca maljusteco.
Malfermante la okulojn, ruĝajn de la teruro kaj plenajn per larmoj, li vidis
samajn, kiajn li vidis antaŭtempe, siluetojn de etaj knabinoj kaj
gemaljunuloj, starantajn en sangigita longa blanka vesto, kun malplenaj
lumantaj okullensoj, antaŭ ĉefaj konstruaĵoj de torturoj kaj pridemandadoj,
superverŝitaj per jam forsekintaj sangmarĉetoj. Ili mallaŭte silentis, sed
Nikolao ĝuste aŭdis ilin.

Kiuj ili estis? Ĉu represitaj geribeluloj kontraŭ komunterieco, aŭ eble
viktimoj de aliaj komunteraĉaj politikaj purigadoj? Krom homaj animalaj krioj
li aŭdis eksplodojn, laŭtajn bategojn de knuto, krakon kaj bruon de elektraj
ŝargoj, fojfoje eĉ neklaran ridon: frezeniĝo, malespero, terureco... Sed klare
komprenis kaj sentis Nikolao nur unu aferon: nome tia estas lasta krio de
morto.

El ĉiuj ĉi paroloj kaj sonadoj la junulo povis ekaŭdi voĉon de tiu junulino,
aperinta en lia sonĝo. Kiam li provis fiksaŭskulti, la voĉojn malaperis kune
kun siaj mastroj kaj la kapsuferego. Nun Nikolao, kiel sugestiis al li sia
subkonscio, devis forlasi ĉi tiun lokon, plenan per ilegoj de elektraj
pendigiloj, gaskameroj, torturilaroj kaj profunda soleca kaj moroza etoso de
ĉio ĉi, sekvante nur unu direkton, el kie la esperiga ina voĉo aŭdiĝis.
Tiumomente, kiam la junulo enkape aŭskultis paroladon kaj penson de suferantaj
homoj, kvankam absolute nekonataj al li, ili jam ne ŝajnis fremdaj. Li sentis
ĉiun milimetron de spuro de kruela soldata vipo, lasita sur iliaj dorsoj,
palpeblis ĉiun larmon kaj sangeron de ili sur propra haŭto. Li sciis kaj
sentis ĉi tion, kvankam ja ne povis.

Li kuris. Etaj malvarmaj eroj de nekonata substanco malsekigis lian vizaĝon,
intence malhelpegis, kvazaŭ sciigante lin, kien li vere devas iri. Ekde tiu
momento, kiam Nikolao venis la testamentan laborejon, lia vivo tute kaj
senrevene ŝanĝis, sed kun ĉiu novnova evento, ĉiu nova okazo li ekis rimarki
ĉi tion multe kaj multe malplie, eĉ ne rimarkante ĉi tion, revenante al la
unuaĵo.

Niko jam malproksimiĝis de la kampo sufiĉe foren, kaj lia animo trankviliĝis.
Tamen ne por longtempo. Malrapidiĝante, daŭrante iri vojon, kiun li iris en
komenco, li denove aŭdis virinan paroladon. La virino jam ne kriis, sed
softete diris, trans la sono glutante larmojn: "Helpu...". Kun ĉiu sekva paŝo
la voĉo iĝis ere pli laŭta. Jen ree: "Helpu... Helpu min...". La ulo
proksimiĝis, sed ankoraŭ ne atingante sian celon, la plej gravan kaj bezonan,
kiel li opiniis. Ĉirkaŭe anstataŭ larĝa neta nebulo kreiĝis el la horizonto
tiuj ja aroj de rubaĵoj, kvazaŭ pensoj de tiuj homoj, kvazaŭ ili mem:
forgesitaj kaj neniigitaj. Kun ĉiu sono kaj ĉiu paŝo Nika spirado plioftiĝis;
kiam la ino finfine elaŭdis la paŝojn, ŝi tuje silentiĝis kaj ekskuiĝis.
Nikolao decidis krii al tiu flanko, esperante bonan elnodiĝon:

– Hej! Ĉu iu estas tie ĉi? Iu ajn!

Ŝi retenis la spiron, verŝajne ekkonante la voĉon de Nikolao kaj subite
senatendeble kriegis:

– FORIRU EL ĈI TIE! NE TUŜU MIN...! Bonvole... – kaj jen kvietiĝis.

Niko ektimiĝis, sed vere ne zorgis pri ĉi tio. Li eĉ iomete ne sciis, kion li
faras, sed iu sento interne sugestis lin, ke li faras ĉion prave.

La junulo finfine ĝisvenis al la loko, el kie eĥis la sono. Farinte sian
lastan paŝon, li returniĝis aliflanken, kie sidis la juna timiĝinta kaj
ĝemplorinda junulino. Ŝi levis la kapon kaj turnis sin. Timo de ŝia vizaĝo tuj
interŝanĝis per ega konsterno.

– Niko..?

# Ĉapitro kvin. "Renkonto"

...la menso heliĝas...

[...]

– Jes! Ĝi funkcias! – feliĉe kriis la junulino.

– Mi ne povas kredi je ĉi tio, – Niko subtenis ŝin per sama krio. – La
kvantumgrafo finfine kapablas detekti anomalian kvantuman fonon! Ni ekhavis
ŝancon trovi stabilajn fontojn de la "verda energio".

– Ni faris ĉi tion!

[...]

– Niĉjo, ĉu vi kredas, ke ie estas aliaj universoj? Ĉu vi kredas, ke iam ni
atingos tian progreson, ke ni povos esplori aliajn mondojn, kiuj malkaŝos al
ni la sekretojn de la kreado de ĉio, kio ĉirkaŭas nin, respondos ĉiujn
demandojn, kiujn ni mem ne povas respondi?

– Certe, Valenjo.

– Mi esperas, ke iam ni povos atingi tion, al kio ni strebas. Malgraŭ io ajn,
mi volas fari ĉi tion kune kun vi...

[...]

– Valeto, kio estas tiu ĉi terura loko?

– Ĉi tiu loko estas la tiel nomata "rezerva" dimensio, aŭ dimensio "Nul". Ĝi
estis kreita, ke dum la spactempa kolapso la mondo ne enprofundiĝu en
forgeson, sed ŝrumpu kaj moviĝu al libera spaco, en kiu ĝi povus almenaŭ iel
ekzisti... – ŝi portempe eksilentis. – Sed... sed foje en Omnio okazas
mikrokolapsoj, aŭ provizoraj truoj, pro kiuj iu objekto povas malaperi el la
universo, kaj, por eviti paradokson, ĝi malaperos en la ceteraj kopioj...
Samkiel okazis kun mi...

– Karulino...

– Mi scias, estas ja terure konfesi ĉi tion, sed vi ne kapablas revenigi
min... Mi malaperis en ĉiuj mondoj, mia memoro estis forviŝita, la kontinuaĵo
simple ne permesos... Via apero fariĝis hela ekbrilo de memoroj, la esenco de
miaj aliaj estaĵoj interne de mi estas nun tute forviŝita. Tamen...

– Mi... – li interrompis ŝin. – Mi faros nur tion, kion mi devas, Valenjo.

– Kion vi faru, Niĉjo? Bonvole, halt!

[...]

– Valeto..? Ĉi tio ne povas okazi, ĉu vere estas vi! – forgesinte pri ia ajn
timego Nikolao ĝoje ekkriis, kun ĝojlarmoj sur la okuloj.

– Niko... – ŝi malrapide stariĝis kaj tuje ĵetis sin sur lia kolon. Ŝi
eksentis, ke ankoraŭ neniam estis tiel beata. – Sed... – abrupte ŝi ŝanĝiĝis.
– Kiel vi aŭdacis?

– Aĥ? – Niko demande miregis.

– Vi... vi ja kondamnis la tutan mondon al neevitebla pereo... Eĉ ne
sukcesinte savi min, kiel vi volis. Ĉi tio estas mia kulpo...

– Valeto! – li subite rompis la junulinon, preninte ŝian kapon, kaj,
rigardante en ŝiajn helajn okulojn, diris: – Vi tute ne kulpas! Ni tro
subtaksis potencon kaj forton de la Supermondo. Ni ja ne havis iajn ŝancojn.

– Kaj... Kio nun?

– Nun ni devas foriri rapide, kiel ni povas. Mi forkuris desub obusaj
eksplodoj centre de Ankoma urbo! Mi ne certas, sed... ŝajnas, ke vera milito
baldaŭ komencos.

– Kio? Kiu milito?! – maleble furioze Valeto kriadis.

– Terura milito, karulino... Milito por forfrakaso. Tial mi kun vi devas
haltigi ĝin unufoje kaj por la eterno!

Niko mallaŭtiĝis por sekundo, ja ne sciis, kiel diri ĉi tion al Valeto, sed
diris:

– Sed ni devas iri tra la Rusa Kampo.

– Ho, ne, bonvole, mi petegas vin! – ŝi denove ĵetiĝis al li. – Ni ne
travivos, ili finfine forviŝos nin... Mi timas...

– Karulino... Ni ne havas elekton, vi plu ne povas resti ĉi tie!

– Mi scias...

– Ili ne tuŝos vin, mi promesas.

– Okej... – ŝi milde, sed tre firme prenis Nikan manon kaj ili daŭris la
vojaĝon.

Jen denove trairinte trans tiu kaŝanta misterojn kaj homajn timaĵojn nebulo,
piedoj de la gejunuloj tretis sur teron de la Kampo. Spirito de teruro kaj
timsento ankoraŭ ĉeestis, samkiel antaŭe.

– Ni iru! – certe vokis Nikolao.

– Mi malvarmas...

– Mia karega, ĉio ordos. Mi konas ĉi tion. Mi scias ĉi tion. Nur... fermu la
okulojn kaj teniĝu, – li pli firme premis Valetan manon. Sekunde li flustris
malrimarkeble: "Sed mi ne lasu, ke vi malaperu denove...". Nikolao ne timis
iri antaŭen. Penssentoj de tiuj homoj lasis lin ekkoni veran timon. Li kvazaŭ
eternan kvanton da fojoj revivis morton kaj renaskon de ĉiu ento tie,
fariĝinte ili kaj de ili absorbite. Tio, ke Nikolao travivis tiam, donis al li
esperon pri la pli bona esto, kiu ĉiam loĝis en lia animo embrie, atendante
grandegan puŝon, nun ne kreis, sed resurektigis lian veran Konscion, kapablan
je ĉio, ekstere de internaj aŭ elpensitaj mondoj. Tamen nuntempe Nikolaon
ronĝis nur unu timo: perdi Valeton. Kaj ĝi estis lia Aĥila kalkano.

– Niko, oni dolorigas min! – korŝire dolordiris tiam tute malfeliĉa ino. Tiu
krio mergiĝis kun krioj de la blankaj entoj, poreterne loĝantaj tie. Sed kiel
ĉiam Niko rekonis la voĉon de la ino. – Niko, mi... mi estingiĝas...

– Ne! Bonvole, ne..! – li klopodis kuri pli rapide, sed lia forto jam ekis
foriĝi, ĝis li tute ne haltiĝis, ekfalinte je genuojn. Li ankoraŭ tenis
Valetan manon, fine malesperinte. Sed ne ekforbenis ĝin. En lia Konscio sentoj
de la junulino, la gemartiroj, la viktimoj kaj liaj propraj mergiĝis en la
unuaĵon, kiam li fariĝis ilia kunligema elemento.

– Ŝi ne kulpas en io ajn! Lasu ŝin, tujege! – forkriis li rekte al la ĉielo
senespere, pli kaj pli fortike premante Valeton, kvazaŭ dum lastfojo. Malvarma
kaj humida lanugo daŭris fali sur lian vizaĝon, dum li daŭris krii ĉielen, ĝis
li svenis kaj denove ellacigita senkonsciiĝis.

# Ĉapitro ses. "Operacio ekstra"

...kiu ili estas...?

[...]

– Kiaj belaj flavaj floretoj! – ĝoje kaj senĝene rimarkis eta knabo,
atentiginte sian patrinon.

– Ho, mia eto, ĉu vi ne vidis ilin antaŭe? – la patrino mire demandis.

– Ne, sed kio tio ĉi estas?

– Ĉi tio estas leontodoj. Ofte ili floras per larĝaj kampoj, aliformiĝonte en
grandajn blankajn globetojn el paraŝutetoj, kiuj vente dissemas semgrajnojn
tute.

– Kiel superbaj ili estas! – la knabo ekridis.

Nikolao staris fore, rigardante ĉion ĉi kun ega kvieteco: granda senlima stepo
sub kristala helblua ĉielo dum varma maja tageto. "Mi ankaŭ neniam vidis tiajn
florojn, strange sufiĉe, ha!" – egale senzorge kaj senlace rimarkis li.

– Hej, panjo, kiu tiel granda birdego flugas tra la ĉielo direkte al ni? – la
knabo montris al io vere ega, fluganta ĉiele.

– Ho ne, kuru el tie, pli rapide, – maltrankviliĝinta Nikolao vojis, provante
iel helpi. – Tuj!

Sed estis jam tro malfrue.

– Ha? – estis lasta dumviva sono de la juna patrino, kiu ne ekpovis ŝparigi
sian filon de tia afero. Kvankam jam neniu povis. Kaj subite aŭdiĝis laŭtega
eksplodo, neniiginta lastan esperon kune kun ĝiaj portuloj.

[...]

– Niko! Niĉjo, vekiĝu, bonvole! – diris denova voĉo, sonorinta el ekstero,
ekiginte lin rekonsciiĝi.

– Ili... Ili fortretis mian leontodo-kampon. Ili fortretis ĝin!

– Kio, Niko? Pri kio vi parolas?

– Ili forprenis vin de mi! Ankoraŭfoje!

– Ne, Niĉjo, mi estas tie ĉi, – la junulino provis trankviligi lin. – Mi estas
kun vi.

Ŝi brakumis Nikon.

– Aĥ... Ĉu... ĉu estas vere vi?

– Jes, estas mi... – ŝi karese murmuris al lia orelo.

Li ekstaretis por atente trarigardi la cirkonstancaron.

– Kie ja ni estas? – Niko demandis.

– En subteraĵo de stratoj de iu urbo. Ekstere ekaŭdiĝis eksplodo antaŭ kelkaj
minutoj. Ĉu estas tio, kion vi implicis, rakontante al mi tie?

– Mi ne scias... Ĉio okazis tiel rapide kaj subite... – li enpensiĝis,
preminte la kapon.

– Hm?

– Nu, ĉiuokaze, la tempo malestas, ni devas eliri eksteren. Ĉi tio devas esti
ĉirkaŭaĵo de Ankoma Centra Distrikto, la Taĉmento verŝajne bezonas helpon.

– Kion ĉio ĉi ja signifas? – Valeto perpleksiĝis. – Pri kio vi diras, Niĉjo?

– Mi nepre rakontos ĉion al vi, sed... Nun ni iru trans la subteraĵo, serĉonte
eliron al la centra administro.

– Sed kie ĝi situas?

– Mi ne s.... – Nikolaan paroladon rompis alia ekstera eksplodo. – Ni kuru!

– Tien! – Valeto fingre montris flanken.

Kaptinte ŝin mane, Niko plenforte kuris trans senlima betona koridoro. De
malpura olda plafono ŝutiĝis malmola polvo kun koto, sub iliaj piedoj ŝuŝis
plastika rubo kaj strataj folibranĉoj – tia estis alia flanko de Ankoma vivo.

– Hey, homi, adhike[^20]! – eĥis ies voĉo elpost la angulo, kie estis vidata hela
intensa lumo. La herooj alkuris pli proksime.

– Me spensos vu tra plu sekura voyo[^21], – diris la nekonatulo, mansvingante al
direkto de la lumo.

– Kiu vi estas? – demandis la junulino.

– Me esas revoltulo, urbodefendano di Liberado. Vu ne povas restar hike ultre,
nam ca refujeyo esas inklinita ad abatajari: un plu explozo sepultos vu
quik[^22].

– Kion li diras? Kiaj sepultoj?! – turniĝante ektimigita Valeto demandis
Nikolaon.

– Valeto, ĉi tiu loko estas tre danĝera, ni devas sekvi lin.

– Ja vi ne povas entrepreni ion alian, ha! – ŝerce, kun tono de frenezo diris
li, kaj mansvinginte denove aldonis: – Irez!

Suprenirinte per ŝtuparo, ili eliris eksteren. Helega lumo unue blindigis la
heroojn, sed la udano montris veran vojon. Ĉirkaŭe transkuris amasoj de
terurigataj homoj, kriante kaj penante trovi kvietan lokon por savi propran
vivon, eble, dum ĝiaj lastaj horoj. Sur iliajn kapojn falas brikoj kaj iaj
restaĵoj de iliaj eksaj hejmoj. Ĉiuj ili momente ekperdis multan, tre multan,
tamen tute ne ĉion. Ankoraŭ.

– Singardu! – Valeto ekis krii maltrankvile, kiam antaŭ Nikolaaj okuloj
interneksplodis alia domo, disrompaĵoj de kiu ekflugis rekte sur Nikolaon.

– Ulo, zorgu! – ankaŭ ekkriis la turniĝinta ribelulo, alkurinte flanken de
Nikolao. Post ia sekundo giganta peco de betono kuŝadis sur la tero,
disrompita al etaj eroj, sed ne disrompinta Nikolaon.

– Ho, se un plu sekundo, vua kapo divenus pureo![^23] – denove kun iomete freneza
emocio diris la ribelulo.

– Aha, ridinde...

– Ho Dio, vi travivis! – feliĉante hurais Valeto kaj ĉirkaŭbrakis Nikon.

– Geuloj, – diris la savanto ekstarinte, – lasu tion al posto. Ni ankoraŭ
devas pasi tra multo de provoj por validi "travivintaj"!

– Ha, ja efektive... – post eteta paŭzo Niko atentigis lin: – Hey, bonulo, me
mustas parvenar la Detachmento rapide, quale on nur povas. Me es tre
importanta por li nun. Quankam me vere ne esas certa, pro quo...[^24]

– Hm, do, mi verŝajne scias, kiu vi estas. Nikolao, ĉu prave? – Niko kapjesis.
– Mi kondukos vin trans la katakomboj. Tie estas sendanĝere. Iru plirapide,
ĝis neniu plu eksplodas.

Ili postiris post angulo de unu de strataj kortoj kaj, malferminte gisferan
plankopordon, komencis malsupreniri. Por plenigi la silenton kaj ne malŝpari
la tempon sensolve, la ribelulo demandis Nikon, helpcele:

– Do, ĉu vi ne scias, por kio la Taĉmento bezonas vin?

– Johano diris, ke la kialo estas en Kvantuma kerno, kiun ial mi ŝuldas trovi
mem, tamen Ludoviko kontraŭdiris, dirante, ke la celoj estas tute aliaj.

– Ho, ja ĉi tio estas mensogaĵo!

– Ha... Kio?

– Nu, afero estas tia, ke Ludoviko estas kvazaŭ popola elektitulo por ofico de
iu kiel milita generalo, ĉar la popolo ĉi tie sin devigis plenumi tian
proceduron specialtempe, tamen tiu posteno estas pli malpli nominala, dume
Joĉjo, la estro de la Taĉmento, estas vera komandanto, kiu administras ĉiujn
militajn kaj kelkajn politikajn procesojn.

– Tio estas, ĉu vi rekte fraŭdas lin?

– Jes, nome tiel, – jesis li, poste aldoninte: – Parenteze, mia nomo estas
Fidelo.

– Ĉu Fidelo? Ĉu ne vian voĉon mi aŭdis el la radio de unu el la stacioj?

– Ĉio eblas.

Trairinte ian irejon, Nikolao estis konfuzetita per io en parolado de Fidelo.

– Atendu ja, ulo, – scivoleme ekatentis Niko, iomete ekridinte, – sed el kie
vi povas scii tian informaĵon?

– Kian "tian"? – Fidelo retorike demandis responde. – Ni havas tutan
popolaŭtoritaton, kiu efektive rajtus kuŝi ion similan?

– Sed tiuokaze ankaŭ liaj adeptoj kaj subtenantoj devus diri la veron al li,
ĉu ne? – skeptike kontraŭdiris Valeto.

– Mi pensas, ke li probable scias. Tamen hipokritas. Ĉiuj scias ĉion, sed kion
tio ĉi ŝanĝas? – poste li aldonis: – Ja ni konfidas al Johano, li alportis
sciojn al ni, kio se ne li povas scii, kio savos nin?

– Ne plaĉas al mi ĉio ĉi... – Niko flustris, post kio ili iradis silente.

Ekstere ankoraŭ eĥis teruraj bruoj: subitaj pumpumoj, krakoj kaj falsonoj,
dume la herooj estis irantaj trans la nekonata vojo. Ili plejparte silentis,
fojfoje ĉirkaŭrigardante live kaj dekstre. Kun tempo la sonoj estis
mallaŭtiĝantaj, la griza betona koridoro fariĝis pli alia ol ĝi estis antaŭe,
pli malpura, havanta mucidan surkraĉitan plankon kun multo de papera, plastika
kaj multalia rubo. "Kio estas tiu ĉi aĉa loko?" – interne ekpensis Niko.

– Ĉi tio estas, – kvazaŭ ekaŭdinte Nikolaon, komencis diri la ribelulo, –
speciala distrikto por kelkaj socialaj grupoj de Ankom, kiuj ankoraŭ ne
kutimiĝis al la nova publika ordo kaj aranĝo, – du lastaj vortoj ŝajnis ne
tiel seriozaj al Niko, tamen li iukiale aŭdis nur vortojn "reĝimo" kaj
"sistemo". – Tiuj homoj ĉiuokaze povos loĝi en ĉefaj urbaj formaĵoj, nur la
socio konsideras ilin danĝeraj por si nun. Ĉi tio estas io kiel urba judejo.

– Ĉu? – nekutime perpleksis Niko.

– Aĥ, ne gravas, – Fidelo respondis, kvietante poste. – Sed ili estiĝis ĉi tie
ne tre delonge, tial baldaŭ alkutimiĝos.

– Kiu elpensis ĉi tion? – Valeto demandis.

– La majoritato. Opinio de la plimultaj estas pli grava ol opinio de
malplimultaj.

– Nu.. Ĉiuokaze, kial la socio opiniis, ke tiaj grupoj endanĝerigas ĝin?

– Vere, la afero eĉ ne estas malbona adaptiĝo al socia aŭ politika ordo, sed
moralaj valoraĵoj kaj kutimoj: por ni ili estas kvazaŭ bestaj homoj, –
paŭzante li aldonis: – Tamen ja homoj, do ni ne rajtas teni ilin en kaĝoj, –
paramneziaj paradoksoj ree aperis en la kapo de Niko.

Trairinte plu trans la senfina tunelo Nikolao rimarkis gazeton inter eroj de
paperrubo kaj folioj.

– Kion vi faras? – demande diris Valeto, kiam li kliniĝis por levi ĝin.

– Ho, ja... Nur intereso.

La gazeto estis parte ŝirigita, tial nur kvarono de ĝi restis. Sur paĝo, kiu
estis atingebla en Nika mano, estis skribita artikolo pri iu politika
aktivisto, kiu estis sociale ostracismigita:

"Je 24-a de novembro estis ekvalidigita XVI-21112033 rezolucio de Liberada
Urba Konsilistaro, kiu konfesis ekstremisma agadon de persono A. Konkordo, pli
konata kiel "K-do Konkordato" aŭ "KK", nome agojn, ligitajn kun tutmondisma
propagando, kontraŭankoma agitado kaj rompanta UK-ajn ediktojn per personagito
sen sindikata aprobo." – ĉi tiuj vortigoj abrupte ŝajnis treege konataj. – "Al
ĉi tiu persono estas aplikita aparta sankciumaĵo per sociala ostracismo,
limigo disponigojn de laboraj, sociaj kaj komunumaj komplezoj de la urbo
Liberado."

– Kion li faris fian, ĉi tiu aktivisto? – demandis Niko, fininte legi la
gazeton kaj malabstraktinte.

– Ho, ĉi tiu... – rememoris Fidelo. – Nu, liaj provoj sugestii siajn ideojn
dum publikaj aranĝoj nur estis nekonvenaj en nia socio.

– Kion signifas... "nekonvenaj"? – li embarasiĝis. – Ĉu ke liaj pensoj nur
distingiĝas de amasaj?

– Certege! Ĉi tio estas rompanta agado rilate al la popolo kaj ĝia opinio:
kiel ja unu homo povas scii, kio estas pli bone al tuta popolo? Deliraĵo!

– Sed ja...

– Probable je via diabla Komunteriaĉo, – Fidelo tuj malĝentiliĝis kaj
laŭtiĝis; Valeta vizaĝo paliĝis, Niko ankaŭ singardis, – unu granda homo povas
decidi grandajn aferojn kaj kontroli homfatojn, sed ne je Ankom! Ĉi tie la
majoritato estas pli grava ol minoritato! – kvazaŭ dogmon ripetis li.

– Ĉu vi... – provis li precizigi denovan rimarkitan strangan akcenton en lia
parolado, sed la ribelisto interrompis lin denove.

– Finita!

Li sufiĉe koleriĝis, tamen poste haltiĝis ire, mallevis la kapon, forte
elspiris kaj, levinte ĝin denove kaj rigardinte Valeton diris:

– Ni preskaŭ ĝisiris, geuloj... – kaj daŭris iri.

La subteraĵo nun komencis fariĝi pli kaj pli obskura, ĝis tute mallumiĝis. Plu
oni ne povis vidi ajnan lumon, tial Nikolao pensis, ke ili daŭre iros malhele.
Dume ĉi tiu mallumeco kaj tombeja sereno lasis Nikolaon almenaŭ dum kelkaj
minutoj pripensi iujn aferojn. Lin ekde nelongtempo ankoraŭfoje
maltrankviligis penso, ĉu li vere agas ĝuste... Nun ja tio ĉi jam ne gravis,
ĉar vojo dorsen ne ekzistis – la vera milito antaŭe kaj malantaŭe, live kaj
dekstre... Sed ne pro Niko, li ne kulpis je ĝi. Aŭ ne?

– Ĉi tien! – Fidelo subite diris al la herooj el la tuta obskuro, irinte,
ŝajnis, kelkajn kilometrojn plu. Li laŭte kaj penige turnis pezan laŭ sono
rustiĝintan valvon supre. Post du-tri turnoj la intensa lumo elpost la
plankopordo blindigis ilin ĉiujn, sed poste ĉio videbliĝis.

Tiu lumo, fariĝinta ampleksa volumena densaĵo el polvo kaj fotonoj, kaŝis
negrandan longetan ĉambron, similan al antaŭejo je kabinetoj de gravaj
personoj, tamen malpleneco de la tuta ĉambro kaj amplekseco de la hela blanka
lumo, disvastigita el kelkaj fenestroj maldekstre, farigis ĝin ia purgatorio.

– Ni iru antaŭen! – el la plena sensoneco diris Fidelo, montrinte pordon en
ekstremaĵo de la ejo, kaj ĉiuj tuj vojis tien. Neniu deziris resti tie ĉi plu,
kvankam la ĉambro iel trankviligis onin, precipe post la abunda bombado tia
silenteco donis ioman esperon, sed longtempa restado en tia loko elvokis
angoron kaj anksion, kvazaŭ ĝi estas vera lasta loko, la limbo, kie oni
postrestas porĉiame, poreterne, sole kun la blanka lumo, blanka malplena ĉielo
kaj griza malgrandioza areto de polvo de propraj memoroj kaj senteroj.
Proksimume tian sentumaĵon Nikolao sentis, estante en R.A.d.E.

Subite la ribelulo trifoje ekfrapis la pordon. La varma homa kunparolado, kiu
okazadis post ĝi, haltiĝis kaj poste estis aŭditaj sonoj de mitral-reŝargo.
Niko kun Valeto engardiĝis. Tiam Fidelo trakriis sekve:

– En akademieyo joyajutensilo voluntez inventariar![^25]

Senatendinte la homoj post la pordo mallevis pulvopafilojn kaj ĝi komencis
malŝlosiĝi. Post sekundo aperis du junaj kun mezkompleksio kaj nerazitaj
malpuretaj vizaĝoj uloj, surhavantaj pezan armean ekipaĵon kaj grandegajn
diktavolajn helmojn.

– Kio estas ĉi tiu volapukaĵo? – tuj nekonfuzeble Nikolao demandis unu el la
armeistoj.

– Aĥ? – la armeisto male konfuziĝis.

– Ho, ĉi tio, – ĝoje ekis respondi Fidelo, – estas unu el kelkaj Idaj frazoj,
kiujn, kiel iomaj asertas, komunteranaĉoj ne povas prononci, kvazaŭ pro
fiziologiaj kialoj kaj specifo de ilia lingvo. Sed, kvankam ili ekforgesis
siajn proprajn, la esperlingvon ĉiuokaze oni ne povas nomi "denaska".

Dum li rakontis ĉion ĉi, la du armeistoj sensone stulte staradis kaj ne scii,
kion diri. Finfine la junulo dekstre aldonis, kiam Fidelo finparolis:

– Do... Ĉu vi estas Nikolao, ĉu vere? – pro la senelireco demandis tiu.

– Ha... jes! – iomete ridetante, mallonge kaj klare respondetis Niko. Valeto
ankaŭ ekridetis.

– Ĉu vi ricevis la noton, kiun mi lasis sur via labortablon tiam? – demande
lumiĝis alia armeulo, metinte la manojn en pozicion de ĝojanta homo.

– Do tio estis vi? Tiam, kredeble, jes! – Niko denove ridetis. Li ne malicis,
ĉar ĉi tiu stulteteco ŝajnis al li pli naiva ol iel malbona. Kvankam naiveco
fojfoje povas ŝerci malice pri oni.

– Kial ja vi kondutas tiel! – ŝerceme atentigis la dekstra ulo la maldekstran,
milde batinte lian dorson. – Ni devas sekvigi Nikon en la taĉmentejon: ĉi tio
estas gravega tasko!

– Aha, vi efektive pravas, – konsentis alia.

– Nu, uloj, – diris Fidelo, alparolante al la militistoj, – ek!

– Sed ĉu li kaj lia kunulino ne dezirus provizumiĝi iel? Ili probable
transpontis longan vojon.

– La tempo mankas! – kolerinte kriis la ribelulo. – Baldaŭ probablas nova
bombardo, ni ne rajtas riski tiel.

– Okej, ne problemo, – rimarkis Nikolao. – Sed kie la Epsilono situas nun
ĉiuokaze?

– Jam en ĉi tiu konstruaĵo. Ni devas plirapidiĝi.

La trupo rapidis trans koridoroj, serĉante la ĉefan kabineton, kie la taĉmento
atendis ilin. La koridoroj, malkiel aliaj internaj ejoj, kiujn vidis Nikolao
en Ankom, similis al preskaŭaj reĝaj palacoj, aŭ almenaŭ multekostaj enumentaj
gastejoj en Komunterio, kiajn tute ne ĉiu povis atingi. Niko tamen bonŝancis
ekesti tie: ruĝaj plejpuraj tapiŝoj, kandelabro-similaj lustroj, pentritaj
agrablo-verdaj murpaperoj kaj la ĝenerala atmosfero de komforto. Eble, en
aliaj domoj kaj ajnaj konstruaĵoj internaĵo estas preskaŭ sama, sed ĝuste pli
malbona.

Kaj jen, la testamenta enirejo. Oni eĉ ne devus legi la surskribon, kiu estas
signita super la pordo, ja Niko ne kapablis ne rimarki grandecon kaj eĉ ian
majestecon de la pordo kaj ĝia etoso. Do nun la herooj haltiĝis ĉe la eniraĵo.
Fidelo ree pordofrapis trifoje, kvazaŭ malhumile levinte la manon, kaj poste
ili ĉiuj ekis eniri. Tamen la kabineto interne ne aspektis tiel superba,
kvankam similegis al iu ĉefĉambrego, el kiu oni administras ĉion: multe da
komputiloj, serviloj kaj aliaj administraj paneloj, metalaj kirasitaj muroj
kaj granda centra "ĉeftablego". La planko, kompreneble, estis kovrita per la
sama ruĝa tapiŝego. Tiumomente iun plenigis fiereco, iun – interna intereso
kaj senkomprenebleco pri ĉiu ĉirkaŭaĵo, sed iun – nur multo da senresponditaj
kaj respondeblaj demandoj.

– Bonfartu, Joĉjo! – feliĉe kriis Fidelo ĵus enirinte en la ĉambron. Krom li
tie ĉeestis samaj personoj, kiuj en la Suda Restadejo.

Ĉiuj suprenigis la vidojn.

– Ho, Fidelo, – diris la profesoro, rigardinte la ribeliston tiel, kiel kutime
lernejaj instruistoj rigardas siajn ŝatatajn studantojn, – mi ĝojas vidi vin!
Kaj Niko, ja, – li diris, rigardinte Nikolaon kaj liberiginte brakojn. – Nia
pasinta renkonto estis tro mallonga, ĉu ne? Kaj kiu estas ĉi tiu fraŭlino kun
vi?

– Profesoro! – laŭte kaj kolere kriis la junulo: lia farto ŝanĝiĝis. – Kio
diable okazas ĉi tie?

– Kion vi implicas, Nikolao?

– Vi multfoje endanĝerigis min: mi forkuris de trupoj de komunteraj armeistoj,
fariĝis vera pario, estadis en la Rusa Kampo, sed por kio ĉio ĉi estis
bezonata..?

– Ho, do... Ĉu vi vere estis en la Ruskampo? – interesiĝis Johano, eĉ ne
valoriginte liajn vortojn. – Kion vi ja vidis tie?

– ĈU VI AŬDAS?! – Niko flamiĝis. – Ĉi tio ne gravas! Por kio mi riskas mian
propran vivon? Se... – li paŭzis por mediti sekundon. – Se via socia aranĝo
merdegas ne malpli ol la komuntera!

– Kio? – embarasiĝis la ĉeestantoj.

– Vi nur artefaras aspekton de libera socio, sed vere ĝi estas aro de
senopiniuloj, nomitaj de vi "samideanoj", proverban ideon de kiuj elpensis la
fifama taĉmento, ne donante aliajn ajn alternativojn kaj ĉiel limigante ian
impeton por liberdirado kaj liberpensado. Diru: por kio mi batalas..?

– Ja kion vi eĉ povas scii pri libereco, aĉulo! – finfine eniĝis en la
diskuton Zingibra, sufiĉe furiozinte. – Loĝante en via totalisma Komunterujaĉo
vi ja vorton tian neniam aŭdis!

– Ne nervozu tiel, Zingibra! – la profesoro kiel ĉiam trankvile instruplenis
Zingibra, montrinte haltigan geston per la mano; ĝi ree elvokis iujn
rememorojn en Nika kapo, kaj tute ne agrablajn. – Amiko, – alparolis li al
Niko, metinte manon sur lian ŝultron, – Zingibra pravas: vi, verŝajne, ankoraŭ
ne kapablas ĝuste konkludi – ne estas terure, ja vi dum longtempo vere loĝis
en loko, kie difino de vorto "libera" ne ekzistis aŭ estis uzata male, tial vi
povas ne rekoni, kio estas ĝi, kaj kio ne estas.

Nikolaon tia respondaĉo ne kontentigis.

– Aĥ, ĉu vere? – li malicis sardonike. – Tiaokaze kion vi diros pri via popola
prezentisto, kiu, laŭ via decido, plenumas nur sian funkcion de formala
ekzistado, sed per ĝi liaj prokuroj estas limigitaj?

– Kio?! – unisone ekkriis kelkaj ĉambrestantoj.

– Oj, diablo, kiel vi aŭdacis... – vespirinte flustris Fidelo, dolorige
ekbatinte Nikan dorson.

– Ho, tio estas vi aranĝis ĉi tion! – kulpante kriis Ludoviko flanken al
Johano, laŭte puminte apude starantan tablon.

– Ĉio ĉi malveras! – dissvingante per la manoj provis senkulpigi Zingibra.

En la sidejo okazis reala disputo. Ĝi daŭriĝis longe, ĝis la ribelestro
baritone kriis:

– Kamaradoj!

Ĉiuj tuje eksilentiĝis kaj rigardis la profesoron. – Ne estas tempo por
kvereloj. Nun ni havas nur unu malamikon – komunterisman reĝimon! Se ni ne
superfortos ĝin for, ĝi ne lasos nin konstrui la veran liberan societon. Ĉu vi
komprenas, Niko? – demandis li, aldirinte al la junulo. – Ĉi tiu ismo, interna
aŭ malloka, malhelpas nin atingi niajn celojn, kiel ni nur klopodus. Kaj nun
la sola maniero fari ĉi tion estas finvenki ĝin.

– Jes, mi, kredeble, komprenas... – la ulo ŝajnigis konsenta, tamen
konkludinte mem interne.

Neatendinte de iu ajn, la parolon rompis maldikega mezalteca ulo, ankaŭ
surhavanta armean uniformon, haste informinte ĉiujn pri grava novaĵo. Li
suprenigis mane iun etan lumantan aparaton kaj anksie deklaris:

– Komunterio sonoresas![^26]

Ĉiuj paliĝis. Zingibra alkuris al la armeulo kaj, tuj forpreninte la aparaton,
portis ĝin en ĉefan kontrolpanelon, kiu estis en la kabineto.

– Ĉu vi povas establi la konekton memstare? – esperante demandis Fidelo. – Ĉi
tiu kunparolado povas iĝi fatala por ni.

– Jes, ĉi tio okupos kelkdek sekundojn. Ne pli.

Vere post eta kvanto da tempo en larĝega ekrano sur malproksima muro aperis
intensheleca sangruĝa bildo de flago kun blanka trastrekita ronda cifero
"nul". Ĝi kvazaŭ flagris en la vento, kvankam neniu iel sentis la aeroblovon.
Fone ekis ludiĝi la ŝtathimno, akompanite de kiu Nikolao antaŭe ellitiĝis
ĉiumatene. Kaj nun li sentis iun strangan piketadon en la koro.

– Kia aĉaĵo... – flustre reakciis Zingibra.

– Ĉu ni ne postiĝis? – dubetis Fidelo.

– Mi pensas, ke nun estas la tempo, – certe respondis Johano.

Post plu kelkaj sekundoj, kiam ĉiuj jam pretiĝis al plejmalbonaĵo, en la
ekrano aperis kelkaj starantaj ŝtatoficistoj, vestantaj en egalaj kotoverdaj
ŝineloj[^27] kaj samkoloraj militaj kapvestaĵoj, kiuj kovris iliajn okulojn,
farigante ilin similaj unu al la alia. Tamen ĉiuj ĉi militistoj ĉirkaŭis ĉefan
personon, la plej gravan, kiajn oni nomas Grandega Homo.

– Kiu li estas? – demandis Valeto.

– Vitoldo, iuj ofte nomas lin Dikielo, – Fidelo respondis flustre, – la
komunteriestro. La ĉefa fiaĉulo de la tuta mondo.

– La fiaĉulestro! – ironiis Zingibra.

– Hm... – Valeto meditis. – Ŝajnetas, ke mi vidis lin antaŭe.

– Mi... ankaŭ? – konfuze notis Niko.

– Ho, mi dubas, – malkonsentis Fidelo. – Ankoraŭ neniu el mortemuloj vidis
lin: ĉi tio estas tre sekretema persono, tro altstaranta, komunterdire. Kaj
nun do oni honorigis nin kontempli lin mem tutbelan.

– La fiega honoro, verdire, – aldonis Zingibra.

Kiam la himna ludado haltiĝis, la homoj, kiuj ĝis tio estis jam maltrankvilaj,
maltrankviliĝis ankoraŭ pli. La ĉefulo komencis paroli.

– Mi salutas vin, miaj gekaruloj! – fiere kaj malmodeste aldiris li. Nu, li
neniel distingiĝis de aliaj komunteranoj per tio ĉi. – Ni, kiel la totala
komuntera socio kaj ĉiu ĝia persono mem, havas celojn kaj volojn defendi vin,
kiel parton de nia popolo, de granda danĝero. Tial ni insiste petas vin sekvi
niajn kondiĉojn.

– Ĉu defendi?! – arogante rankore Zingibra interrompis la parolanton. – Ĉu per
raketa detruado de urboj kaj homoj vivoj? Kia aĉa vortfekaĵo!

– Senvortiĝu, Zingibra! – Johano mallaŭdis ŝin.

– Mi komprenas viajn angorojn, junulino, – Vitoldo orgojle ekridis. La
ribelulino plie pli ekmalamegis lin. – Sed ĉi tio estas nur averto, ke viaj
agoj malĝustas. Ja kiel Jesuo Kristo diris iam: "Ne estas malbonaj homoj,
estas nur tiuj, kiuj elektis nepravan vojon".

– Vitoldo, pri kio vi parolas? – sincere miregis la ribelestro. – Kio ja pri
niaj kontraktadoj?

– Ve, kiel domaĝe, ke vi ne komprenas ĉi tion: kontraktoj funkcias nur tiam,
kiam al ĉiuj partioj ĝiaj tezoj avantaĝas. Via socio nun direkte minacas
komunteran aranĝon; ni ne rajtas lasi, ke nia popolo suferu pro apriore
malsukcesa politika eksperimento. Do ni sugestas al vi kapitulaci pacmaniere.

– Kiel ni povas malhelpi al vi? Ni efektivigas nur propran liberan politikon
interne de establitaj limoj, kio estas la problemo?

– Ĉu liberan? Ha-ha, ne ridigu min! – malkviete disridis Vitoldo. – Ĉu vi jam
forgesis tiun tutmondismulon? Novaĵo pri la incidento disflugis trans la tuta
dimensio. Boneta junulo estis!

– Ĉi tio estis via alia komunterano, li deziris plenan unuiĝon kun Komunterio!

– Tute ne, li nurnure volis atingi kunlaboradon pri komuna evoluo kaj
progresado de ĉiuj ŝtatoj kaj aliaj estantaj kvazaŭformaĵoj.

– Nu, vi ja scias, ke Komunterujo estas la sola "efektiva" ŝtato nun. La
totalisma ŝtato. Vi simple ambicias ricevi totalan influadon kaj hegemonion
trans la tuta Nulo!

– Ho, mi ja implicas vin, kara Ankom! – mokante precizigis Dikielo. – Krom vi
ekzistas multaj memstaraj societoj, en plejo da kiuj dirlibereco estas.

– Esprimlibereco ne estas indico de popolaŭtoritato.

– Hm, tiam kio estas, Joĉjo?

– Nu... – Johano konsterniĝis.

– Ne vi decidos ĉi tion! – Zingibra denove intervenis. La profesoro ĉifoje ne
ĉesigis ŝin.

– Ni unuigas homojn, sed vi nur endanĝerigas ilin, Ankom!

– Sed vi ja estas tiu danĝero! – insistis Johano, tamen jam kun ia timo en la
voĉo.

La voĉo en alia flanko de la kontaktlinio suspiris kaj diris porfine:

– Do, – parte disreviĝinte sed fide kaj fine deklaris li, – ni, verŝajne, ne
povos interkonsenti. Mi ne povas helpi vin iel. Finadiaŭon.

Post tri telefonaj zumoj ĉambron plenigis stuporo kaj senelnodiĝeco. Dum
nelonge en aero glaciiĝis sensoneco. Ĉiuj senesperiĝis.

– Kion... Kion tio ĉi signifas? – kompreninte ĉion, sed ankoraŭ esperante
plejbonan, demandis Valeto.

– Ĉi tio signifas la finon, mi supozas... – simple diris Fidelo. – La ligna
tanko deklaris militon kontraŭ la modlopasta universo.

– Se ja fino, – ekparolis Nikolao, – ĉu mi povas demandi vin pri io?

– Certe, – jesis samtempe kelkaj el la ribelistoj.

– Kial Ido? Mi iutempe lernis ĝin, eĉ povas paroli libere pli malpli, tamen ĝi
maltroe malsimilas de la esperlingvo, eble, parte pli belas, sed kio estas la
kialo?

– Aha, Joĉjo, diru al li! – malicis Ludoviko.

– Nu... – kun disreviĝinta voĉo rakontis la ribelestro, – kiel vi jam scias,
ekzistas sufiĉe multe da politikaj formaĵoj, "landoj" tiel nomitaj, plimulto
de ili estas esperlingvaj, sed ni, nia societo, decidis iri la alian vojon.
Ido por ni ĉiuj estas la afero, kiu distingas nin, nian kulturon kaj valorojn
de ĉiuj aliaj – nia nacia identeco. Ankom fariĝas pli forta kaj pli densigita
kun ĝi. Tamen ne estas la nurnura kaŭzo: la esperlingvo nun estas ne kutima
komunikomaniero – ĝi estas perfekta ilo de Komunteria politika manipulado, ĉar
ĝi estas tie kontrolata.

– Kaj ĉu vi miras, kial ili ofensivis? – kulpante indignis Ludoviko. – Se vi
ne kondutus tiel malrespekte kaj ne anoncus sin aparta kaj sendependa, tia ne
okazus!

– Atendu! – iritite rompis Niko. – La esperlingvo estas propraĵo nek de
Komunterujo, nek de ĝia popolo aŭ aŭtoritato! Ĝi estas nia komuna, komunhomara
– neniu rajtas depreni ĝin el ni!

– Kia juna vi ankoraŭ estas... – denove instruistmaniere komentis Johano.

– Kaj unueco de popolo ne estas enfermita en ĝia nacia aŭ aliaj ajn indikoj de
simileco. Ĉi tio estas realaj komunaj atingitaĵoj en scienco, kulturo, moralaj
valoroj, ilia konsistaĵo, sed ne tio, kiulingve ĝi estas kreita. Fenomeno de
demokratio, sed ne la vorto mem.

– Mi tute konsentas kun vi, junulo! – Ludoviko subtenis lin, nurcele
malplezurigi Johanon.

– Hej! – ĉagreniĝis Zingibra. – Kiun demagogion vi okazigis? Se ni ne povas
venki komunteranaĉojn mem, ni devas peti ajnan helpon de najbaroj kaj amikaj
landoj, se tiaj ankoraŭ postrestis.

– Jes, Zingibra pravas! – revokiĝis Fidelo, jam havante novan planon en sia
kapo. – Mi klopodos komuniki kun Militaro: mi pensas, ke mi povos agordi bonan
kontakton. Zingibra, – li alparolis, sinturninte al ŝi, – vi provu interparoli
kun ĉefaŭtoritatoj de Ŝtonlando: ĉi tio estas bontasko por vi.

– Jes, komandoro! – plibonfartiĝinte, ŝi soldatsalutis kaj kuris al unu de la
kontrolpaneloj.

– Profesoro, – poste li turniĝis al Johano, – vi kunkonektu kun Libertario.
Iliaj privataj armeoj ĝuste ne malhelpos nin. Aliaj – okupadu poziciojn! La
patrujo bezonas defendon!

Tiam aliaj soldatoj ankaŭ donis la honoron, elkurinte el la ĉambro plenumi
sian devon.

– Sed kion ni faru? – demande aldiris Nikolao.

– Vi povas helpi niajn soldatojn. Nin ankaŭ ne malhelpos kelkaj submanuloj,
ha!

– Sed ĉi tio tre danĝeras! – kontraŭdiris la profesoro. – Niko tro valoras, ni
ne rajtas riski lin!

– Ne angoru, Joĉjo! – trankvilige diris Fidelo. – Mi ne sendos ilin en lokojn,
kie ilin io endanĝerigos. En la ariergardo laboro nun sufiĉas.

– Bone...

Post kelkminutoj du armeistoj-akompanantoj venis por ili laŭ Fidela ordono.
Nikolao ankoraŭ koleris pri ili ĉiuj: Ankom, ĝia sistemo kaj eĉ ĉiu persono
mem, tamen, kiel li klarigis ankoraŭ en komenco de lia vojaĝo – inversa vojo
ne estas. Ĉio, kio estis antaŭe, ĉio, kio cirkonstancis kaj ĉirkaŭis Nikolaon,
nun ne gravis, nuntempe nur estanteco ekzistis.

# Ĉapitro sep. "Reveno"

Vesperiĝis. En Nikolaa ĉambro, kie li malkonstante traloĝis dum ĉi tiuj kelkaj
semajnoj de armea trejnado, estis ankoraŭ lume, ĉar li ne povis ekdormiĝi:
strangaj pensoj vizitis lin denove. Kun tiom da ĉio li kunpuŝiĝis tuj, kun
tiom da eventoj, meditoj kaj moralstatoj, ke li ĝisnune malfaciliĝis kutimiĝi
al novaj kondiĉoj: Ankom, Valeta, la milito... La kruela kaj sensenca milito,
sekviganta al la detruo. Sed nenio tiel malfeliĉigis Nikon, kiel sento, ke la
Ruskampo povas ree forpreni la amatinon de li, kio jam okazis. Kaj eĉ tio, ke
oni disigis ilin pro sekurkialoj, kvankam ŝi nuntempe nur situis en najbara
virina soldatejo, ĉi tiun senton plifortigis. Tamen hodiaŭ devis, kiel laŭ
aŭguro, okazi eventoj, denove unuigontaj la du geamatojn. Kaj ili, bedaŭrinde,
okazis.

Nikolao sidis sur sia lito, mergiĝinte en sin post la peza milita trejnotago.
Ĉe la lito staris malgranda ligna tirkesto kun du apartaĵoj, sur kiu estis
vitra akvujeto, fojfoje plenigata per akvo, kaj stako da libroj, prenitaj el
apuda libroŝranko. Ili estis plejparte historio-teknikaj, tial el ili Nikolao
eksciis informon pri Ankom, Komunteria ŝtato, aliaj eksteraj landoj kaj iliaj
specifoj. La ĉambro mem estis negranda, pli similanta al olda subtegmento de
multaj urbaj domoj de Ankom laŭ la libroj. Ĝi estis kutime uzata kiel komuna
ejo de domloĝantoj kaj societaj vendejoj, sed ankaŭ iutempe uziĝis por persona
loĝado mem. Tamen al Niko ĝi ŝajnis kvazaŭ tiu radiostacia subteraĵo en
Komunteria arbaro, sed pli ekipigita, tio estas sufiĉe komforta por ne
abstraktigi la loĝantojn de pli gravaj aferoj.

Dum siaj pripensadoj, Niko rememoris, ke hodiaŭ li devis ricevi leteron el la
Centro pri ĝenerala stato de la komuntera ofensivo. Tia informaĵo, samkiel
alia ajn en Ankom, ne estis forkaŝita, tial laŭ lia peto oni permesis sendi
ĝin. Tamen io okazis malĝuste. Elveninte el la ĉambro kaj iomete promenante
trans la soldateja koridoro, li ĝisiris al ties poŝtokesto kaj malfermis la
apartaĵon, numero de kiu egalis numeron de lia ĉambro. Tie, kiel oni atendis,
kuŝis la letero, kiu devis veni ankoraŭ antaŭ unu semajno, sed ial postiĝis.
Niko akurate prenis ĝin kaj ŝiris la konverton. En la konsistaĵo oni diris, ke
dum la tuta tempo de Nikolaa trejnado neniu el apudaj landoj konsentis provizi
Ankom per homa helpo, kaj nur kelkaj la plej proksimaj provizis ĝin per la
milit-ekipiga, do Ankom sin tenas nur danke al propra volo kaj potenco. Ligite
kun ĉi tio, Komunteriaj trupoj ekde unua milittagoj okupis sudokcidentajn
Ankomajn distriktojn, tamen nun havas malfacilojn pri detenado de ili pro la
Ankoma rezisto kaj senstabileco de la Ruskampo.

"Novaĵoj ne plejbonas, sed povus ja esti pli malbone" – pensis Nikolado
tradirante. – "Tamen, – tuj li perpleksiĝis, – ial ne estas eĉ vorto pri la
Centra stato, pri tio, kio tie okazas nun?". Sekvaj duboj absorbis Nikon, kaj,
kiam li nur pensis informi Valeton pri tio ĉi, lin rompis la potencega ekstera
eksplodo, frakasinta najbaran konstruaĵon for, disbatinte la plej proksimajn
al Nikolao fenestrojn kaj lin forĵetinte. Rekonsciiĝinte poste li ekvidis nur
puran obskuran ĉielon kaj sentumis pezan kapdoloron, kio certigis pri alia
misilatako.

Apenaŭ stariĝinte kaj lamante, Nikolao unuvice devis certiĝi, ĉu Valeto
ankoraŭ vivas, ĉar en ĉi tiu mondo al neniu kiel ŝi li povis kredi kaj ŝin
kompreni, la sola, kiun li bezonis nun kaj ĉiam. Elkurinte el tute ruinigita
konstruaĵo, Niko komencis plengorĝe krii: "Valenjo! Ĉu vi aŭdas min?".
Malmuntante la obstrukcojn de la najbara virinsoldatejo, laŭte tusante pro
amasoj de polvo kaj doloro de la vertebraro, kiu kvazaŭ rompiĝis en duonon, li
daŭradis esperante voki ŝin; lia korbatado plioftiĝis, kaj li sentis, ke ie
tie unisone batadas koro de Valeto, kaj la espero lin vivigis. Kvankam jam
perdinte ŝin for, li en la animo komprenis, ke ĉifoje la perdo povos esti
fatala.

– Niĉjo! – subite sonoris defore, post la lasta restanta muro de la tute
frakasita konstruo, la konata ina voĉo.

– Valenjo! Kie vi ja estas? – Niko demandis, ĉirkaŭrigardante. Finfine
rimarkinte la junulinon, li tuje kuris al ŝi, kion ŝi ankaŭ faris. Vidinte
Valeton denove, Nikolao tuj forgesis la tutan teruraĵon, kiu ĵus okazis tie,
egale forgesinte ĉion okazintan ĝisnune, ĉar ĉi tiam lin plenigis la vera
feliĉo de rea unuiĝo kun sia reguleca mensa duono, tiu ununura parto de
universo, kiu trovas lin en ajna dimensio, kie li situus, renkonto kun la olda
nova amiko, nur la sento, kontraŭanta la eternan sentimenton de soleco kaj
fremdiĝo – la amo.

– Vi estas viva, karulino mia! – ĝojvoĉis Nikolao, ridete ĉirkaŭpreninte
Valeton. Ili ambaŭ estis feliĉaj, sed terurege timigitaj.

– Al mi restis nun preĝi, ke vi postvivu! – ŝi traflustris. – Ĉu vi sinsentas
bone?

– Jes, ĉio ordas, – respondis li trankviligante. – La dorso doloretas iomete,
sed normiĝos.

– Ĉu... ĉu vi memoras, kion Fidelo promesis al la profesoro? – ŝi vangplore,
sed sardonike demandis. – Ŝajnas, ke ni eĉ unufoje ne estis en tia loko, kie
oni ne endanĝerigus nin!

– Ha, vi pravas! Tamen ĉi tio strangas... Aldone mi iukiale ne ricevis de
Ankom ian ajn informaĵon pri situacio en la Centra Distrikto, kaj, verŝajne,
ne ricevos.

– Do, kiel ni agu?

– Verdire, nenio restas krom "viziti" la ĉefurbon memstare, aliokaze ĉi tio ne
finiĝos bone... – iom meditinte la ulo akcentis: – Ĉiuokaze ni devas voki iun
por helpo. Probable ni ankoraŭ sukcesos iun savi.

– Ni ne sukcesos, – Valeto seniluziigante rompis Nikon. – Antaŭ kelkminutoj
ĝis la bombatako ĉiuj kontaktiloj malfunkciis; kredeble ĉio estas planita. Ni
foriru, ĝis neniu alia nin "vizitis".

– Ĉu vi scias, kie la provianto situas?

– Mi vidis kelkajn postrestantajn fridujojn apud la orienta flankaĵo, kie mi
rekonsciiĝis. Manĝaĵojn kaj bezonatajn medikamentojn ni povas preni tie.

– Bonege!

Trairante profundan obskuran nokton, kiu alvenis malatendite, la gejunuloj
lumigis sian vojon per eta poŝlampo, parte maldensigante la intensecon por
esti nerimarkeblaj, firme premis pulvopafilojn en la manoj kaj disfoje
interflustris, certiĝante pri ĉeesteco de unu la alia.

– Ĉu vi certas, ke ni iras ĝuste? – el ĉea mallumo aŭdiĝis Valeta voĉo.

– Kiom mi scias. Aliokaze nenio bona nin atendas...

– Ĉi tio ja multan promesas.

– Jes, mi scias. Sed la aparatoj devas ĝuste montri, – li diris, plufoje
ekrigardinte iun etan skatolon, elprenitan el la ŝinelo. Nuntempe estis sufiĉe
malvarme, tial multaj surhavis ĝin.

– Ĉu vi aŭdis tion? – mane haltiginte Nikon Valeto emfazis apenaŭ aŭdeblan
ŝuŝon apude.

– Ĉu la fluo?

– Ies forbluo! – trokuraĝe kriis Valeto, direktinte la mitralon al fonto de la
sono. – Halt!

– Ne pafu! – poltrone kriis homo kun suprenigitaj brakoj, lumigita per
maldensigita lumo de la poŝlanterno.

– Ĉu Leono? – konfuziĝis Nikolao, malsuprenirinte la pafilon. Valeto
surprizegiĝis.

– Ho, Niko! – malpeziĝinte diris la ulo, peze elspirinte. – Kiel mi ĝojas vidi
vin denove!

– Kion vi faras ĉi tie? Kie ni estas entute?

– Halt... – la junulino mangeste interrompis ilin. – Ĉu vi konas lin?

– Jes, Valeto. Ĉi tiu homo tre helpis min, kie mi estis en tuta konsterno. Se
ne li, mi eble ne atingus na Ankom ajnstate.

– Ho, ne flatu min. Tamen mi volus rimarki, ke via amikino estas tre batalema!

La gejunuloj ridis, memkompreneble konsentinte.

– Do, kial vi estas tie ĉi? Ĉu vi ne devas estis en Komunterio nun?

– Certe ne! Nun oni ne povas atingi tien, Ankom-Komunteriaj limoj estas vera
viandomuelilo. Nome tial mi devis eskapi.

– Kial ja nokte? – demandis Valeto.

– Do kial vi? Milito ja, oni ne elektas. Reveninte malfrue vespere mi ekvidis,
kiel dum alia neplanita purigado komunteranaĉoj detruis la stacion. Ili ne nur
purigis ĝin, serĉante ribelistojn, sed simple senkompate elportis ĉion:
personaĵojn, teknikan ekipaĵon, eĉ mian malnovan matracon! Fiaj
senhonoruloj...

– Kial vi loĝis en arbaro? – Valeto interesiĝis.

– Ja mia hejmo estis hejmo por multo de radiondoj, kunligintaj batalajn
trupojn de Ankom ĉe Komunteriaj limoj. Mi tiumomente ĝustatempe devis
transporti mian aparataron en na Ankom, anticipe malŝaltinte ĝin. Do ĉi tiuj
stulteguloj ne ekpovis interkapti la gravan informon de Ankomaj trupoj.

– Ĉu vi vere devis translokigi vian ekipaĵon memstare?

– Ho ne, Ankom promesis sendi malgrandan taĉmenton por gardi min, sed mi
suspektas, ke ili estis mortigitaj.

– Ĉio estas tre stranga... – Nikolaaj duboj komencis fortiĝi.

– Pri kio vi parolas?

– En la Centro okazas nekompreneblaj aferoj. Kredeble, via hodiaŭa vojaĝo
estas ilia konsekvenco. Ankaŭ niaj hodiaŭaj aventuroj.

– Kio okazis?

– Ne zorgu, kamarado. Ĉu vi scias, kie situas la ĉefurbo? Ni nepre devas
atingi ĝin.

– Certe. Vi iradas ĝustan direkton. Mi povas akompani vin, sed apud la Centro
niaj vojoj disiĝos: nova komunika centro estas ĉe antaŭurbo de Liberado. Ĝi
plejparte funkcias, sed mi devas sciigi ilin pri la okazaĵo.

– Okej, ĉi tio estas almenaŭ parte bonaj novaĵoj...

Kiam komencis ete heliĝi, Leono jam delonge kaŝiĝis post la horizonto, antaŭe
turniĝinte direkten de la ĉirkaŭurbo. La geuloj aliris al la urbaj muroj,
piede paŝinte sur la platan asfaltan surfacon de "la Nova Tero". Jenjene
alirante al ĉeurba blokstacio, Nikolao ekis rimarki, ke kun la proksimiĝanta
konstruaĵo, neniu, kiu devis nun esti tie, estis videbliĝanta. "Kia diable?" –
li pensis. En Valeta menso okaziĝis similaj duboj. Nur kiam la gejunuloj
haltiĝis rekte apud la stacidomo, el ĝi eliris du jam konataj al ili
armeistoj, tiuj du naivuloj, renkontintaj ilin ĉe la elirejo de la Liberada
subteraĵo.

– Hej, Nikolao, gejunuloj! – ili samtempe salutis ilin. – Kio igis veni vin ĉi
tien?

– Kio okazas ĉi tie? – maltrankvile kaj dume kolere demandis Nikolao. – Kial
vi tiel maltroas, kie estas aliuloj?

– Ho, – rakontis unu el la soldatoj, – la Ludoviko sendis plejan parton de
Liberada armeo por iu "operacio ekstra". Li diris, ke ĝi estas treege grava.

– Vi ja submetis la urbon al ambaŭ interna kaj ekstera danĝero! Ĉu tia
situacio ekzistas tuturbe?

– Eble, sed... – daŭris la alia, – sed oni ordonis al ni, ni ja malrajtas ne
plenumi ordonojn.

– La konataj komunteraj kondutaĵoj! – ekkriis Nikolao.

– Uloj, ni nun devas atingi la taĉmentejon, kiom ajn ĉi tio kostus al ni, –
per trankvila voĉo provis klarigi al la militistoj Valeto, – sed vi avertas
vin, ke vi gardu kaj defendu la limon tutforte: iu nekonebla plago disvastiĝas
tie, kaj, eble, trans tuta Ankom. La fino proksimas, kaj se vi ne povos ĝin
nuligi, tial provu prokrasti.

– Jes, ni komprenis! – ree duope diris ili, okupinte batalajn poziciojn, kun
multe da fiereco kaj honorosento: nun ili devas redoni la ŝuldon ne al la
patrujo, sed al si mem. Kaj la novaj ribelistoj daŭre vojis pluen. Ĝis la
celloko restis ankoraŭ fora distanco, sed la herooj konis mallongan vojon.

Ili iris pleje silente, analizante ĉirkaŭaĵon en tiu danĝera loko dum tia
danĝera tempo. Kvankam nun nenie estis almenaŭ iom ajn sekura loko ambaŭ en ĉi
tiu dimensio kaj ekstere de ĝi. Tamen, pro la paro de lastatempaj eventoj,
Niko denove emociiĝis pri neantaŭdirebla Valeta emo al senlasa malapero. Kaj
nun la komencinta milito aldonis al ŝi grandan ŝancon malaperi tiufoje
senrevene. Irante kune kun ŝi kilometron post kilometro, li pli kaj pli firme
premis ŝian manon, pro kio la junulino unufoje diris: "Ne timu, Niĉjo. Mi
nuntempe ne malestiĝos ien ajn. Mi restos kun vi ĝis la fino". Niko ĝuste ne
sciis, kiun sencon havis la vorto "fino", sed, eĉ sciante, ke ĝi neniuokaze
povas esti bona, konsideris tiun diritaĵon la plej grava, kion li devis
ekaŭdi.

"Vi jam venis!" – laŭte kaj klare anoncis stride eksplodita misilo rekte super
la kapoj de Niko kaj Valeto, kiam ili eniris en tiun kvazaŭlimban ĉambron,
danke al miraklo restantan post la kelksemajna amasa bombardado. Nikolao,
provante rememori la testamentan pasvorton, trifoje frapis la pordon kaj
diris: "Hey, en akademieyo joyajutensilo voluntez inventariar!", sed neniu
respondis. La pordo malvolviĝis malŝlosita.

– L'aferoj malbonas... Valenjo, ni iru garde, ĉio okazinta estis nur komenco,
tial ĉio okazonta estos la finalo, dependanta nur de ni.

– Bone, Niĉjo.

Tiu, kiel ili pensis, lasta koridoro ŝajnis pli distinga ol ĝi estis antaŭe:
la festaj ruĝaj tapiŝegoj griziĝis kaj kvazaŭ kovriĝis per brunverda ŝimfungo.
Ŝajnis, ke pli proksime al la kabineto de la Epsilono ĝia kvanto pliiĝis.
Majestaj kandelabroj unu trans la aliaj ne lumiĝis kaj la ĉambro entute
similis al tiu ja limba ejo, tiu Lasta loko. Ekvidinte la kabineton, la herooj
rapidiĝis tien kaj tuj rompe envenis. Ilin atendis suprizo.

– Ludoviko! – atentigante kriis la gejunuloj. Sed la ĉambro malplenis.

– Aĥ? – Nikolao miris. – Ĉi tie estas... ankaŭ neniu.

Li returniĝis malantaŭen kaj fermis la pordon. Alveninte al la tablo, li
rimarkis kuŝantan tie lumantan voĉregistrilon, kie jam estis elektita iu
registraĵo. Nikolao ŝaltis ĝin.

– Liberado, la Taĉmento diras! – aŭdiĝis parte distordita voĉo de Johano. – Ni
estas sieĝitaj! Komunteranoj okazigas ofensivon el la okcidenta direkto, niaj
potencoj mankas. Mi dubas, ke ni povos longe teni sin, sed ni penos malfruigi
ilin. Starigu defendon de la urbo, uzu ĉiujn militajn rezervojn – vi ankoraŭ
povos repuŝi la atakon! – eĥis ia mallonga bruo. – Mi devas foriri nun. Vivas
Ankom! Fino de la konekto.

La registraĵo finis.

– Ho fek! – emociis Niko.

– Kion tio ĉi signifas? – Valeto diris demande.

– Nun ĉio ja malfermiĝos.

Muroj de la ĉambro vibris. Subite en la ĉambron envenis trupo de Ankomaj
soldatoj, direktinte siajn mitralojn al Niko kaj Valeto, inter ili staris
Fidelo. "Perfidulo!" – pensis Nikolao, rigardinte en liajn okulojn. Fidelo
rigardis responde: lia vido estis plena de honto kaj memturmento. El ĉiuj plej
malfruaj megafonoj kaj laŭtoparoliloj de la konstruaĵo de la "Epsilono"
aŭdiĝis jam bone konata voĉo de unu malbona ulo.

– Amikoj miaj! – orgojle kaj malsofte eĥis la sonaĉo. – Malfirma kaj fidinda
aŭtoritato de la maljuna freneza profesoro kun la sama freneza kaj sensenca
monomanio falis! Nun ni ĉiuj fariĝos libera, povos agordi sian vivon mem.
Nikolao! – atentigis li kun aparta akcento. – Nun vi ankaŭ estas liberaj de
uzurpanto Johano kaj liaj faŝistaj agoj. Viaj helaj junaj pensoj, gejunuloj,
povos konduki nian mondon al la pli bona estonteco. Diru kaj estu aŭdita!

– Ho vi, diabla timulo! – eniĝis Valeto. – Kial vi timis montri sin, se vi
anoncas sin nia amiko?

– Karaj kamaradoj, – diris la pseŭdoagitisto, elvokinte la plejfortan
jamosentan trasperton en la Nikolaa menso, – ni simple ne povas apudi kun vi
nuntempe – mi agordas direktojn de Komunteriaj kaj Ankomaj armeaj trupoj, ke
ili povu liberigi na Ankom de la suferiga hommortiga reĝimo!

– Ludoviko, – diris Nikolao, – vi ja ne komprenas, kiun grandegan eraron vi
lasas! Komunteranoj postlasos nenion de la jam sufiĉe senstabila Ankoma
popolaŭtoritato.

– Ne zorgu, junulo! – atonimaniere kaj kvazaŭtrankviligante respondis
Ludoviko. – Ni interkonsentis pri ĉio, ili garantiis militan subtenon de la
Majesta Libera Revolucio, ke neniu povu malhelpi ĝian enkorpigon, sed mi
anstataŭe garantios al ili la politikan lojalecon por netaksebla komuntera
helpo pri establiĝo de libereco!

– Vi ja aŭdis ĉion per propraj oreloj, tiuj homoj konas nek la vorton
"interkonsento", nek plie "libereco"! Mi loĝis en Komunterio dum multe da
tempo, mi konas ilian menson, mi konas iliajn principojn kaj vivmanieron. Kiel
vi nur povas kredi, ke Komunterio haltiĝos antaŭ io ajn?

– Ci ne scias, pri kio ci diras, stulta junulaĉo! – pro la senelireco, multe
timinte de Nikaj vortoj, balbutante paradoksumis la komplotanto.

– Aŭskultu, Ludoviko! La Centro kaj Nordoriento ankoraŭ liberas – vi ankoraŭ
povas halti ĉion. Komunterisma despotismo, per kiu ĉiu ĝia domo, ĉiu strato,
ĉiu homo kaj hundaĉo estas sorbiĝinta, povas esti detruita per niaj manoj
porĉiame!

Tamen poste tre atendite sekvis unu aĉa, sed evidenta frazo:

– Bedaŭrinde, ni ne ekpovis interkonsenti, gejunuloj. Sed ni ne rajtas lasi
vin malkonstrui la stariĝon de la nova aranĝo de totala libereco. Estas
domaĝe, ke vi ambaŭ estis kruele submetitaj al la Johana cerbopurigo, kiu
metamorfozis vin al...

Niko kaj Valeto jam kalkulis sekundojn ĝis ilia neevitebla fato, kiu rapide
malfruiĝis, firme tenante manojn de unu la alia, sed subite ekstere de la
ĉambro aŭdiĝis vico de mitralaj pafoj: la trupoj de Komunterio eniris la
taĉmentejon kaj komencis enfiladon. Nikolao kaptis Valeton kaj la gejunuloj
tuje kaŝiĝis post la tablo, nur vidinte, kiel Fidelo foriris, provante eskapi
la kunpafadon.

– Perfidanto kaj poltrono! – kondamne diris Nikolao.

– Kiel ni agos nune? – demandis la junulino.

– En tiu kabineto nepre devas esti ia sekreta eliro por tiaj situacioj. Kaj,
verŝajne, – diris li, palpante subtablan plankon, – sub la tablo, – aldonis
li, trovinte sekretan lukon, kiu estis sukcese malfermita. – Antaŭen!

Malsuprenirinte en la subteraĵon, ili rimarkis ĝian presitan planon, pendantan
sur muro. Ili komencis atente esplori ĝin.

– Rigardu, Niĉjo! – ekkriis Valeto, montrinte per la fingro sur la planon. –
Ĉi tie estas sekretaj vojoj en la Nordan kaj la Orientan Distriktojn, ni
ankoraŭ povas foreliri!

Sed Nikolao havis aliajn planojn. Fininte esploradon de la mapo, li draste
rapidiĝis ien kaj diris: "Ni iru!".

– Kien vi vojas, Niko? – surpriziĝis ŝi.

– Se ni eskapu nordorienten nun, Komunterio frue aŭ malfrue atingos nin. Ĉi
tiu solvaĵo ne ĝustas al ni.

– Tiam kion ni devas entrepreni?

– Johano ĝis sia pereo gurdis pri la Kerno, ke nur ĝi povas helpi nin venki en
ĉi tiu milito. Kiam mi unue renkontis vin en la Rusa Kampo, mi rememoris, ke
ni kune laboris pri esploro de ĝi, ke mi jam uzis ĝin iam. Ĉu vi memoras?

– Nu... Sufiĉe malklare.

– La profesoro sciis ĉi tion. Tial li volis, ke mi trovu ĝin en la R.A.d.E.

– Halt, Niko, ĉu ni denove revenas na la R.A.d.E?! – la junulino teruriĝis.

– Vi ja per viaj propraj okuloj vidis ĝin! Kiu krom vi devas ne dubi pri ĝia
ekzistado kaj potenco?

– Probable, vi pravas... Sed kie ni serĉu ĝin?

– La Rusa Kampo mem donas al li eblecon por relevi niajn memorojn. Ĝi mem
sugestios al ni ĉion.

Valeto haltiĝis kaj diris al li hezite:

– Okej, Niĉjo... Mi kredas al vi

– Dankon al vi, Valenjo, – li tuŝis ŝian manon. – Ĉi tio tre gravas al mi.

Apud la eliro, la ino rimarkis, ke en la R.A.d.E. povas esti multaj
komunteranoj, kaj ĉi tio danĝeras. Sed Nikolao diris, ke ĉi tiu sekreta vojo
sekvigas pli proksime al nordo, kio signifis, ke armeistoj ne povos atingi
tien. Elirinte el la subgrundaĵo, sur gejunulajn vizaĝojn denove faladis tiuj
strangaj valvarmaj eroj de blanka substanco.

– Kio estas tio ĉi? – Niko demandis.

– Aĥ? – perpleksetis Valeto. – Ĉi tio estas neĝo, Niĉjo.

– Ho, neĝo...

Ili iris. Same ludiĝis tiu b-minora melodio, same oni sentis malvarmecon kaj
timon, per kiu estis sorbiĝinta tuta kampa etoso. Subite en Nika kapo ekis
nekutima pulsado, simila al nenio.

– Kio okazis, Niko? Ĉu la Kampo denove suferigas vin?

– Ne... Ĉi tio estas alia sento... Al mi ŝajnas, ke mi iras ĝustan vojon.

Nika konscio eke pleniĝis per la memoroj, kiujn li perdis antaŭ longa tempo.
Valeto sentis nekompreneblan internan konsternon. Kun ĉiu nova paŝo la
sentumaĵo, pleniganta Nikan korpon kaj menson, plifortiĝis. Ili ambaŭ
iompostiome rememoradis ĉion: Johano, la profesoro, homo, kiu ĉiam estis bona
kateĥisto kaj scienca gvidanto por Niko kaj liaj kamaradoj; Ludoviko, kiu
estis enviema kaj memcela, penanta ĉiam agi laŭ siaj interesoj kaj ideoj;
Vitoldo, maljuna kolonelo kun rega monomanio: iam la granda estro kaj la
grandega estro nun. Kaj Fidelo. La homo, kiu estis ĉiam lojala al la profesoro
kaj siaj kamardoj, kaj kiu tuj montriĝis malfidela.

Subite el lia radivokilo, kiun Niko ricevis dum la trejnadoj, aŭdiĝis la
distordita flustro:

– Hej, Nikolao. Fidelo parolas. Kie vi estas?

Nikolao prenis la aparaton kaj indigne diris:

– Kion vi bezonas, diabla perfidulo?

– Komunteranoj forkaptis la Centron kaj nun penas antaŭeniri orienten. Mi ne
scias, kio okazis kun Ludoviko, kredeble, ili kaptis lin. Mi sukcesis forkuri
norden: ĉio eliĝis el la kontrolo.

– Kion vi implicas? – Nikolao nun ĉesis kompreni la situacion.

– Niko, ĉi tio estis la Epsilona plano. Ni devis iamaniere forigi Ludovikon de
la ofico, ĉar liaj agoj kaj decidoj tre malhelpis ambaŭ evoluon kaj defendon
de la Ankoma socio, kaj vi kredeble komprenas, kiel nome. Sed ni ne rajtis
rompi la popolan konfidon per rekta likvido de popolvole elektita oficisto.
Nia celo estis montri lin en la plej malbona aspekto, elmeti lin perfidulo
antaŭ la popolo, kia li vere estis, tamen ĉio antaŭeniĝis tro foren. Ĉi tiu
komplotisto sentis sin diabla aŭtoritatulo, farinte neinversigeblajn
fatalaĵojn...

– Ja vi ĉiuj kulpas pri ĉio ĉi! – ekkriis Valeto. – Nur garantiado de via aĉa
esprima senlibereco okazigis ĉi tiun internan malpacon!

– Ni pensis, ke nur senplureco de popolaj opinioj povas unuigi ĝin... Ni
malpravis...

– Kion vi faru nuntempe? – demandis Nikolao.

Fidelo peze vespiris.

– Mi sendis plejon da Ludovikaj trupoj en la Ruskampon, kaj mi certas, ke ili
ne povos travivi tie, sed Komunterio dume ofensivas. Nun ni provas koncentrigi
tutan nian potencon el la nordorientaj distriktoj. Mi ne scias, kiom da tempo
ni povos elteni, sed ni ne havas alieliron.

– Nu, mi ankoraŭ ne povas kredi al vi plene, sed mi diros al vi ion. Ni nun
estas en la R.A.d.E.

– Kio?! – teruriĝis Fidelo. – Amaso de ludovikaj soldatoj vojas tien, vi estas
en granda danĝero! Kial vi estas tie?

– Ne zorgu. Ni estas jam malfrue de la limoj – ili nin jam neniam atingos. Sed
la afero estas alia: mi komencas senti la Kernon.

– Sed... ĉi tio ne povas ebli! Aŭ... – li ekmeditis, – Johano efektive estis
prava...

– Mi proksimiĝas al loko, kie ĝi situas. Verŝajne, baldaŭ estas la fino. La
feliĉa fino, ĝia finkomenco.

– Ĉu vi certas pri tio, kion vi faras, Niko?

– Ne. Certe ne... Sed ĉi tio estas la sola vojo.

– Nu, bonŝancon al vi, Nikolao. Se Johano estus viva, li nepre fierus pri vi.

– Mi scias...

Poste la konekto forrompiĝis.

La herooj iris, pli kaj pli alproksimiĝante al centro de la Ruskampo. Tiu
stranga sento en la brusto de Nikolao plifortiĝis. La memoroj ne venis plu.
Lia vido pretervole estis direktita sur grandan monton, faritan de ia rubo,
tamen efektive delonge perditaj aĵoj, poreterne absorbintaj en si ies memoroj
pri ili.

– Ni iru tien! – Nikolao montris sur la monton.

– Bone, – respondis Valeto.

Atinginte supron de la monto, la junulo sentimentis ion ĝisnune nekonatan, ion
fortan kaj ĉiean. "Sento de la fino" – sugestis al li sia menso. Lia mano
pretervole spontane sin tiris al la tero, kaj li ekpalpis iun aparaton. La
konatan.

Li eltiris la manon, kaj tie kuŝis Ĝi.

– La Kerno... – la junulino elingigis eron de la memoroj el sia konscio, kiu
entenis ĝin.

Post kelkaj sensonaj sekundoj, ŝi diris:

– Ĉu tio ĉi estas la fino, Niĉjo?

– Jes, ĉi tio estas, – li suspiris. – Verŝajne, mi devas iri.

– Mi iros kun vi! – kvazaŭ lastfoje petis Valeto, ekplorinte lastan finadiaŭan
larmon.

– Ne, Valenjo... – li karese tuŝetis ŝian larmitetan vangon kaj rigardis ŝiajn
okulojn. – Ĉi tio estas vojo al la sola, ununura ekstremo. Kaj la bileto estas
nur por mi.

– Sed, kion mi faru, kiam vi foriros?

– Tiam la Kampo jam ne estos ĉi tie. Nek nun, nek iam. Iru en la Ankoman
Nordan Distrikton, oni nepre zorgos pri vi.

Preninte lian ŝultron, Valeto senesperante petis laste:

– Provu reveni... Bonvole...

Niko nenion respondis.

Li fermis siajn okulojn, kaj, kiam eksteraj bruoj kaj senteblaj cirkonstancoj
malsentebliĝis, li malfermis ilin denove. Ĉio, antaŭe ĉirkaŭinta lin, lia tuta
vivo kaj esto disaperis for. Sed la kordoloro tamen nenien foriĝis.

# Ĉapitro Ø. "Finkomenco"

Bizaraj arabeskoj kaj desegnoj estas sur la muroj de ĉi tiuj senfinaj
koridoroj kun egalaj, kvazaŭ stampitaj, pordoj, kiuj direktas nekonate kien.
Nigraj truoj tien kaj ĉi tien flugas, maltrankviligante ĉiojn ĉirkaŭe. La
muroj kvazaŭ premas, sed dume donas iun liberecon de moviĝo. Mi ne nur vidas,
sed ankaŭ sentas ĉion. Ŝajnas, ke mi iam estis ĉi tie antaŭe. Ĉi tiuj strangoj
bildetoj ŝajnas konataj al mi... Ĉifoje tio ĉi ne estas nur sonĝo. Ĉi tio
estas la vera koŝmaro.

Hodiaŭ estas merkredo, la kvara de majo, proksimume 2033-jaro. Kvankam eble
nun estas tute ne kvara tago de tute ne kvina monato. Mia nomo estas Nikolao.
Mi naskiĝis en malgranda urbo de la Sern-provinco en la lando Slaveostio. Se
vi povas memori pri ĝi. Antaŭ sesdek plus Ø-dek-kvin jaroj en eta
malrimarkebla vilaĝo Severenniki stranga evento okazis: ĉiuj homoj ien
malaperis. Nia scienc-esplora grupo ekspediĝis tien, en lokojn kun la plej
forta radiado de tielnomita "verda energio". Tie, en subtera laboratorio de iu
"D-ro" mia vojaĝo komencis. Danke al umo, kiun mi trovis tie, la Kerno, mi per
miaj propraj okuloj ekvidis la ekzistadon de alternativaj dimensioj kaj de
tio, kio estas inter ili. Tamen ĉi tiuj vojaĝadoj okazigis resonancojn inter
la multotempa kaj multospaca Supermondo kaj la rezerva mondo, kie ĉio, iam ajn
ekzistinta, ekzistanta kaj ekzistonta, nun restas – la Nulo. Ĉi tiuj
resonancoj komencis kreadon de provizoraj spactruoj, igantaj viŝi la informon
de ajnaj objektoj ĉietute, ĝis la Supermondo absorbus ĉion, kiel finfine
okazis... Mi devis ĉesigi ĉi tion.

Sed la estro de KIDA, Komitato pri Interdimensiaj Aferoj, Dikielo, aŭ Vitoldo,
kiel vi scias lin, aŭ Jegoro Uljanov, kio estas lia vera nomo, kolonelo de
Serna ŜSK, estanta tiutempe tiu, kia persono li vere estas, havis siajn
apartenajn planojn. Lia obsedo krei "la solan kaj ĉefan" ŝtaton kun la sola
superpopolo. Sed ideo de la ŝtato kaj regno subpremis la penson pri la lando,
homoj kaj la kulturo. "Kulturo estas merito de la politika sistemo!" estis lia
devizo. Ankaŭ lia devizo estis "Fari ĉion mem"... Li rememoris tion ĉi ĉe
kratero de la vulkano Plieta Serna Monteto. Ĝuste post mia dorso, kun pafilo
enmane, naŭmilimetra kuglo el kiu rapidis en mian ŝultron tiuvespere. Kaj
poste: la Nulo, la Omnio, la fino... Sed ja ĉi tio estis mia kulpo. Se mi
povus, mi volus ne rememori ĉi tion.

Kaj... jen mi estas ĉi tie. Ĉirkaŭe aŭdiĝas laŭta signalo de la ĉiea alarmo,
tiel laŭta, ke la homo, staranta apud la zumilo, povus simple morti pro rompo
de la orelaj timpanoj. Sed mi ial ne aŭdas ĉion ĉi tion. Eble, mi jam estas ne
ĉi tie kaj eĉ nenie. Ho, tiuj homoj... Tiuj homoj, kiuj estas post la kirasita
vitro ĉe la administra panelo: nur preterpasas, eĉ ne provante ekrigardi, kio
situas aliflanke de ĝi. Ili devas plenumi sian laboron. Kia ajn la laboro
estus.

"Kaptu lin!", "Haltu kie vi staras!", "Nenion vi sukcesos!" – iam konataj
voĉoj malantaŭ mi: aliaj ordinaraj sonoj, entute nur eksteraj bruoj, ne
kapablaj fakte entrepreni ion, ĉar ĉi tio jam estas la komenco de la fino.
"Ha, ci jam malvenkis, ĉu vi ne vidas?" – la "Dikielo", interne memfida,
efektive ne klopodanta konsoliĝi aŭ konvinki sin pri io, sed vere certa pri la
"venko". Li ne bezonas konvinkadon aŭ pruvadon. Por kio..?

Sed kia grandega kaj majesta ĉi tiu Monda Fabriko estas! Nenio estas eĉ por
diri. Kiom da tempo oni bezonis por krei ĝin: sed ĉiu de ĉi tiuj uloj post la
vitro, multjare ĝin konstruintaj, ne sentis la tempon, ri neniel kunligis sin
kun ĉi tiu prodaĵo, sugestita de sama monomanio, ke ĝi estas faraĵo de la
sistemo. De sistemo, kiu estas finigota tuj. Ĉi tio estas mia mondo. Mi jam
unufoje ruinigis ĝin, tial mi ne rajtas lasi ĝin ruiniĝi denove. Unu eta paŝo
kaj ĉio finiĝos rekte nun.

Kaj... la R.A.d.E... Ĉi tiuj malfeliĉaj suferantaj spiritoj, ĉi tiuj neniel
kulpantaj homoj, neniigitaj el la spaco kaj memoro pro la terura spactempa
anomalio kaj kruelaj eksperimentoj, plenumitaj per la manoj de praidoj de
faŝismo kaj gentomurdo. Nun, post la detruado de la Kerno ili ĉiuj liberiĝos.
Liberiĝos for, porĉiame, kaj neniam plu povos suferi.

Sed la neĝo iam ajn denove falados Komunterie...

# Epilogo

Mi tranĉas mian sonĝon... Kaj kvazaŭ ni hieraŭ intimiĝis,<br>
Kaj vi estas renkontema kaj vivema nun.<br>
Sur tero per teksaĵoj travideblaj<br>
La arboj dum aŭtuno kuŝis orde sub la sun'.<br>

Per radiaj akordoj la tago maltrankvilis sin<br>
Kaj softe estingiĝis.<br>
Kaj super lunofajraj tapiŝegoj<br>
La Venuso diamanton fore ĵetis kaj foriĝis.<br>

Interne de la koro sonoris dominante<br>
La sento de la sankta, la Dia laŭdad',<br>
Kiam vi kiel sonĝo, vi kvazaŭ la infanto<br>
Pretere fore pasis, kaŝiĝis sub arkad'.<br>

Dum la feliĉo vere estas<br>
Malbon' kaj bon' kiel dolor',<br>
Kaj super mi l'revolucio<br>
Kun ruĝa flago flugis for.<br>

_**Nikolao Voronij. "La infanto"**_

[^1]: ₷ – spesmilo

[^2]: ŜSK – Ŝtatsekureca Komitato

[^3]: "Ne moviĝu! Iu ajn povas esti ie apude."

[^4]: "De kie vi scias ĉi tiun lingvon?"

[^5]: "Mi havas saman demandon. Sed ne nun, mia amiko! Ĉi tie ne estas sekure, la stacio baldaŭ estos kaperita."

[^6]: "Ili rimarkis nin! Rapidu ni!"

[^7]: "Viro, prenu la fusilon."

[^8]: "Kial?"

[^9]: "Por enbati najlojn! ... Ci elpafiĝu!"

[^10]: "Ĉiu povas ami vivon! Promenu silente post mi kaj ĉirkaŭrigardu."

[^11]: "Do, kiel ci scias Idon? Ĉu ci estis antaŭe en Ankom? ... Konvene, mi nomiĝas Zingibra."

[^12]: "Mi estas Niko, plaĉas renkonti vin ... Mi miras, ke oni parolas Ide en Ankom. Mi lernis ĝin mem kaŝe, ĉar en la Komunterio aliaj lingvoj krom E-o estas malpermesitaj, kaj eĉ ĉio, iel ligita kun naciismo, kiel la uzo de la vorto "nacio". Ĉu vi povas paroli la esperlingvon?"

[^13]: "Rusa Kampo de Eksperimentoj"

[^14]: "Ho, ĉi tiuj homoj eĉ ne scias, kiu Hitlero estas... ĉar ne povus scii."

[^15]: "Kial?"

[^16]: "Por eviti analogiojn."

[^17]: "Certe, ja ili ne sciis nomojn de siaj viktimoj!"

[^18]: "Loĝantoj de la urbo! Mi petas vin malsupreniri en rifuĝejon! Mi ripetas: malsupreniru en rifuĝejon por la propra sekureco!"

[^19]: "Haltu! La R.A.d.E (Rusiana Agro di Experimenti) estas antaŭe"

[^20]: "Hej, homoj, ĉi tien!"

[^21]: "Mi pasigos vin per pli sekura vojo"

[^22]: "Mi estas ribelulo, terdefendano de Liberado. Vi ne povas resti ĉi tie plu, ĉar ĉi tiu rifuĝejo estas ema al abatisoj: unu pli eksplodo sepultos vin tuj"

[^23]: "Ho, se ja unu pli sekundo, via kapo fariĝus pureo!"

[^24]: "Hej, bonulo, mi devas atingi la Taĉmenton rapide, kiel oni nur povas. Mi estas tre grava por ili nun. Kvankam mi vere ne certas, kial..."

[^25]: "En akademiejo ĝojaĵilo bonvolu inventiĝi."

[^26]: "Komunterio vokas!"

[^27]: Ŝinelo – granda armea palto.
